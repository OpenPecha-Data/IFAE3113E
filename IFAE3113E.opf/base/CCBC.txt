༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
W1AC289
ImageGroup:
12PD18301
LCCN:
n/a
ISBN:
9787542019813
Title:
ཐུའུ་བཀྭན་བློ་བཟང་ཆོས་ཀྱི་ཉི་མའི་གསུང་མགུར་བསླབ་བྱ་དང་ཆབ་ཤོག
thu'u bkwan blo bzang chos kyi nyi ma'i gsung mgur bslab bya dang chab
shog
Author:
n/a
Descriptor:
n/a
Original Publication:
n/a;n/a
Place:
|zi ling/
Publisher:
mtsho sngon mi rigs dpe skrun khang/
Date:
2013
Volume:
1
1
Total Volumes:
2
TBRC Pages:
Introductory Pages:
Text Pages:
n/a
n/a
Scanning Information:
Scanned at Tibetan Buddhist Resource Center, Southwest University of Nationalities,
Chengdu, China.



ང་ཆོས་ཀྱི་ཉི་མའི་
།ཐུའུ་བཀྭན་བློ་བཟང་
གསུང་མགུར་བསླབ་བྱ་དང་ཆབ་ཤོག
zzzzdz
མཚོ་སྔོན་མི་རིགས་དཔེ་སྐྲུན་ཁང་།



---
(2)



-
11/11



༄༅། །ཐུའུ་བཀྭན་བློ་བཟང་ཆོས་ཀྱི་ཉི་མའི་
གསུང་མགུར་བསླབ་བྱ་དང་ཆབ་ཤོག་
དཔའ་རིས་རྫོང་བོད་ཀྱི་སྐད་ཡིག་བྱ་བའི་
ལས་ཤག་གིས་བསྒྲིགས།
མཚོ་སྔོན་མི་རིགས་དཔེ་སྐྲུན་ཁང་།



图书在版编目(CIP)数据
土宮诗歌书信集;藏文/天祝县藏语办整理,
西宁:青海民族出版社,2013.9
ISBN 978-7-5420-1981-3
1.土… H.2天… .0宮洛桑却吉尼玛(1737
1801) - 书信集 - 藏语2上官洛桑却吉尼玛(1737~1801)
诗集 - 藏语 IN.DB949.922) 1222.749
中国版本图书馆CIP数据核字(2013)第204050号
士官诗歌书信集
天祝县藏语办
整理
8113
青海民族出版社,中国(青海省西宁市仁路10特
销售热线:09716123221 咨询电话0971-6138933
E… mail/qhmzcbs@sohu.com 网址:www.qhnzcbs.com
责任编辑:郭登彪 装帧设计/周毛先责任制;尤秋花
发行青海民族出版社出版发行部
经销新华书店
印制青海民族印
开本/720pm×1300mm 1/16 插页 字数:234
印张:19.5
印数12 000
版本:2013年9月第1版
印次:2013年9月第1次印刷
书号:ISBN978-75420 1981-3(民文) 定价:29.00 元
版权所有侵权必究
如发现印、裝题,影响阅读,请与印刷厂联系调换。



ཐུའུ་བཀྭན་བློ་བཟང་ཆོས་ཀྱི་ཉི་མ་ལ་ན་མོ།



Cuu
དགོན་ལུང་བྱམས་པ་གླིང་།
རྩོམ་པ་པོའི་འཁྲུངས་ཡུལ་ཞྭ་དམར་ཕུན་ཚོགས་ལུང་བ།



ཐུའུ་བཀྭན་བློ་བཟང་ཆོས་ཀྱི་ཉི་མ་ལ་ན་མོ།



འ du
དགོན་ལུང་བྱམས་པ་གླིང་།
རྩོམ་པ་པོའི་འཁྲུངས་ཡུལ་ཞྭ་དམར་ཕུན་ཚོགས་ལུང་བ།



༄༅། །ཐུའུ་བཀྭན་བློ་བཟང་ཆོས་ཀྱི་ཉི་མའི་
གསུང་མགུར་བསླབ་བྱ་དང་ཆབ་ཤོག
དཔའ་རིས་རྫོང་བོད་ཀྱི་སྐད་ཡིག་བྱ་བའི་
ལས་ཤག་གིས་བསྒྲིགས།
མཚོ་སྔོན་མི་རིགས་དཔེ་སྐྲུན་ཁང་།



图书在版编目(CIP)数据
土宮诗歌书信集:藏文/天祝县藏语办整理,
-西宁:青海民族出版社,2013.9
ISBN 978-7-5420……1981-3
1.01… L.0天… .0土宮洛桑却吉尼玛(1737~
1801) 书信集 - 藏语上寫洛桑却吉尼玛(1737~1801)--
诗集 - 藏语 V.0B99.922 1222.749
中国版本图书馆CIP数据核字(2013)第204050号
土官诗歌书信集
天祝县藏语办
整理
青海民族出版社·中国(青海省西宁市同仁路19号 810001)
销售热线:0971-6123221 咨询电话0371-6138933
E - mail/qhmzcbs@sohu.com 网址/www.qinzcbs.com
责任编辑/郭登彪装顿设计/團毛先劳任印制;尤秋花
发行濱海民族出版社出版发行部
经销:新华书店
印制青海民族印刷厂
开本/720minx 1000ml 1/16 插页2 字数:236
印张:19.5
印数12006
版本:2013年9月第1版
印次:2013年9月第1次印刷
书号:ISBN978
7-5420 - 1981--3(民文)定价:29.00元
版权所有,侵权必究
如发现印、装问题,
影响阅读,请与印刷联系调换。



རྩོམ་པ་པོ་ངོ་སྤྲོད་མདོར་བསྡུས།
ཐུའུ་བཀྭན་བློ་བཟང་ཆོས་ཀྱི་ཉི་མ་ནི་མདོ་སྨད་དཔའ་རིས་བོད་རང་སྐྱོང་རྫོང་
གི་ཞྭ་དམར་ས་ཆའི་ཕུན་ཚོགས་ལུང་བར་པྲ་སྟིའི་རིགས་སུ་ཡབ་དབང་སྐྱབས་རྒྱལ་
དང་ཡུམ་བ་རི་བཟའ་ཆོས་མཚོ་སྐྱིད་གཉིས་ཀྱི་སྲས་སུ་རབ་བྱུང་བཅུ་གཉིས་པའི་
མེ་སྦྲུལ་ (1737) ལོར་བཀྲ་ཤིས་པའི་ལྟས་དང་བཅས་པས་སྐུ་བལྟམས། དགུང་ལོ་དྲུག་
པ་ཆུ་ཁྱི་ལོར་སྐུ་གོང་མའི་ཡང་
ཡང་སྲིད་དུ་ངོས་འཛིན་མཛད་དེ་ཁྲིར་འཁོད། ཁོང་ནི་
དགོན་ལུང་དགོན་པའི་བླ་ཆེན་ལྔའི་གྲས་སུ་གཏོགས། བདེ་རྒུ་ངག་དབང་དགེ་
ལེགས་རྒྱ་མཚོའི་དྲུང་དུ་དགེ་བསྙེན་བསྒྲུབས། དམར་གཙང་དཔོན་ཆུང་བློ་བཟང་
ཆོས་འཛིན་ལས་ཡི་གེ་བསླབས། དགུང་ལོ་བཅུ་གཅིག་པ་རབ་བྱུང་བཅུ་གསུམ་པའི་
ལོར་སུམ་པ་མཁན་ཆེན་ཡེ་ཤེས་དཔལ་འབྱོར་ལས་རབ་ཏུ་བྱུང་།
དགོན་ལུང་བྱམས་པ་གླིང་གི་ཆོས་གྲྭར་ཞུགས། སྐྱེས་སྦྱངས་ཀྱི་མཁྱེན་རབ་ཐོགས་
པ་མེད་པའི་སྟེང་དུ་རྟག་གུས་སྦྱོར་བའི་བརྩོན་པ་དྲག་པོས་གསན་སྦྱོང་ལྷུར་བཞེས་
པས། རྣམ་དཔྱོད་ཀྱི་རྩལ་དབྱར་གྱི་ཆུ་གཏེར་བཞིན་གོང་དུ་འཕེལ། དགུང་ལོ་བཅུ་
གསུམ་པ་ས་སྦྲུལ (1749) ལོར་ལྕང་སྐྱ་རོལ་པའི་རྡོ་རྗེ་ལས་དགེ་ཚུལ་བསྒྲུབས། དགུང་
མེ་ཡོས (1747)
1 -



ལོ་བཅུ་དགུ་པ་ཤིང་ཕག (1755) ལོར་དབུས་གཙང་ཆོས་ཀྱི་འདུན་སར་ཕེབས་
ནས་འབྲས་སྤུངས་སྒོ་མང་ཆོས་གྲྭར་ཞུགས། ཀུན་མཁྱེན་འཇིགས་མེད་དབང་པོ་
ལས་ལུང་ཆོས་མན་ངག་མཐའ་ཡས་པ་གསན། ཕུར་བུ་ལྕོག་ཏུ་བླ་མ་བྱམས་པ་རིན་
པོ་ཆེ་ལས་འཇམ་དབྱངས་ཞལ་ལུང་དང་བདེ་ལམ་གྱི་ཟབ་ཁྲིད། བདེ་གསང་འཇི་
ཇིགས་
གསུམ་གྱི་བསྐྱེད་རྫོགས་ཀྱི་ཁྲིད་རེས་མོས་གནང་བ་གསན་ཞིང་། ཉེར་གཅིག་པ་མེ་
གླང (1757）ལོར་རྗེ་དེ་ལས་བསྙེན་རྫོགས་བསྒྲུབས། ལོ་འདིར་ལྕང་སྐྱ་རིན་པོ་ཆེ་
དབུས་སུ་ཕེབས་པར་བཀའ་ཆོས་རྒྱ་ཆེ་བ་གསན། གཞན་ཡང་པཎ་ཆེན་དཔལ་ལྡན་
ཡེ་ཤེས་དང་། སྟག་ཕུ་བཞད་པའི་རྡོ་རྗེ། འབྲུ་ལ་མཁན་ཆེན་ཡེ་ཤེས་བསྟན་སྒྲོན། བ་
རི་ངག་དབང་དོན་གྲུབ་སོགས་མཁས་པ་མང་པོ་ལས་གསན་པ་ཕུལ་ཕྱིན་མཛད།
ཉེར་གསུམ་པ་ས་ཡོས (1759) ལོར་གཞུང་ནས་ཞ་ལུ་མཁན་པོར་བསྐོས། དགུང་ལོ་
ཉེར་ལྔ་པ་ལྕགས་སྦྲུལ (1761) ལོར་མདོ་སྨད་དུ་ཕེབས། སུམ་པ་མཁན་ཆེན་སོགས་
བླ་སློབ་ཀྱི་ཐུགས་བཞེད་ལྟར་དགོན་ལུང་གི་ཁྲིར་བཞུགས། མེ་ཕག (1767) ལོར་རྒྱ་
ནག་པེ་ཅིན་དུ་ཕེབས། དཔོན་དམངས་ལ་བཀའ་ཆོས་གནང་། གོང་མས་འདི་ལ་ཧོ་
ཐོག་ཐུའི་གོ་ས་གནང༌། དགུང་ལོ་སོ་གཉིས་པར་རང་དགོན་དུ་ཕེབས། དགུང་ལོ་
ང་གཅིག་པ་མེ་ལུག་ལོར་བྱ་ཁྱུང་གི་མཁན་རབས་ཞེ་གཉིས་པའི་ཁྲི་ལ་ཕེབས་ཏེ་ལོ་
ངོ་གསུམ་བསྐྱངས། དགུང་ལོ་ང་གསུམ་པར་སྐུ་འབུམ་བྱམས་པ་གླིང་གི་ཁྲིར་བཞུགས།
དགེ་འདུན་རྣམས་ཀྱི་འཆད་ཉན་ཡར་ངོའི་ཟླ་ལྟར་འཕེལ། རྗེ་འདི་ཉིད་ཀྱིས་དགོན་
-2 -



སྡེ་མང་དུ་ཕྱག་བཏབ། བྱིན་ཅན་གྱི་རྟེན་མང་དུ་བཞེངས། རིས་མེད་ཀྱི་བསྟན་པའི་
བྱ་བ་རྒྱ་ཆེར་མཛད།
ཁོང་ནི་བོད་རྒྱ་སོག་གསུམ་གྱི་སྐད་དང་ཡིག་རིགས་ལ་མཁས་པའི་རྒྱལ་
ཁབ་ཕྱི་ནང་དུ་མཚན་སྙན་ཆེས་ཆེར་གྲགས་པའི་གངས་ཅན་མཁས་དབང་བླ་མེད་
ཅིག་ཡིན། ཉིད་ཀྱི་བཀའ་རྩོམ་ལ་ལྕང་སྐྱ་ཡེ་ཤེས་བསྟན་པའི་སྒྲོན་མེ་དཔལ་བཟང་
པོའི་རྣམ་ཐར་དང་ཐུའུ་བཀཱན་གྲུབ་མཐའ། བཅོམ་ལྡན་འདས་རྡོ་རྗེ་མི་འཁྲུགས་
ལྷ་དགུའི་དཀྱིལ་འཁོར་དུ་དབང་བསྐུར་བའི་ཆོ་ག་གངྒའི་ཆུ་རྒྱུན། གདུགས་དཀར་
བཟློག་ཆེན་རྒྱས་པ་དང་འབྲིང་པོའི་ལག་ལེན་ཆོ་གའི་རིམ་པ་བཀྲ་ཤིས་ཀུན་འབྱུང་།
རྗེ་བཙུན་ནཱ་རོ་མཁའ་སྤྱོད་མའི་བསྐྱེད་རྫོགས་ཀྱི་དམིགས་རིམ་ཤིན་ཏུ་ཟབ་པ་བདེ་
ཆེན་ལམ་གྱི་སྙིང་པོ། རྩིས་ཀྱི་བསྟན་བཅོས་མཁས་པའི་སྙིང་ནོར་སོགས་པོད་བཅོ་
ལྔ་ལྷག་མཛད། དགུང་ལོ་རེ་དྲུག་པ་རབ་བྱུང་བཅུ་གསུམ་པའི་ཆུ་ཁྱི་
སྐུ་གཤེགས།
(1802)
- 3 -



དཀར་ཆག
ལེའུ་དང་པོ། གསུང་མགུར་དང་བསླབ་བྱ།
3
1
• 3
• 17
1)
དབེན་གནས་ཕུར་བུ་ལྕོག་ཏུ་སྦྱར་བའི་མགུར། (ཁག་བཞི)
ཐོས་བསམ་བྱས་པ་གནད་དུ་སོང་འདུག་པའི་སྤྲོ་གླུ།
མཛའ་བཤེས་འཇིག་རྟེན་ཕ་རོལ་ཏུ་འགྲོ་བ་མཐོང་བ་རྐྱེན་བྱས་པའི་གླུ།
དཔལ་ལྡན་འབྲས་སྤུངས་སུ་བྲིས་པའི་གླུ།
ནམ་ཟླ་དབྱར་དུས་སྐྱིད་པོ་སླེབས་པ་འདི་དགའ་ཡང་། .
རང་ལ་གྲོས་བཏབ་པའི་གླུ།
སྐྱོ་མགུར།
པེའི་ཅིང་དུ་བྲིས་པའི་སྐྱོ་གླུ། -
སྐྱོར་མོ་ལུང་ནས་བྲིས་པའི་གླུ།
མྱུར་དུ་འགྱུར་བས་སྐྱོ་བ།
བསྟན་པ་རྒྱལ་མཚན་ལ་སྤྲིངས་པའི་མགུར།
གནས་མཆོག་རི་བོ་རྩེ་ལྔ་ནས་སྨྲས་པའི་གླུ།
དབེན་པ་ལ་མངོན་པར་དགའ་བའི་གཏམ།
ཝ་གིནྡྲ་ཤཱི་ལས་བསྐུལ་བ་ལྟར་སྨྲས་པའི་གླུ། -
ངག་དབང་བློ་བཟང་གི་འདོད་མོས་ལྟར་བྲིས་པའི་གླུ། -
2
• 24
2
28
3)
3)
35
• • • •
37



38
• • • • • • 40
41
43
45
47
• • • • • • 48
• • • • • 50
52
55
ཤུགས་འབྱིན་གསོལ་འདེབས།
དུས་མྱུར་བ་ཉིད་དུ་དྲུང་འབྱིན་ཤོག
རང་གི་སྤྱོད་ལམ་རང་གིས་ཁྲེལ་ནས་སྨྲས།
མང་ཐོས་དྲང་སྲོང་ཁྱེད་ལ་གཟིགས་མོར་སྤྲིངས།
དོན་གང་བསམ་འགྲུབ་པའི་བཀྲ་ཤིས་ཤོག
ང་གྲུའི་ཕྱོགས་སུ་གདན་དྲངས་སྐབས་བྲིས་པའི་མགུར།
བསྟན་པའི་རྒྱལ་མཚན་ཕྱོགས་བཅུར་བསྒྲེང་དུ་གསོལ།
ཨོར་དུ་སུ་ལ་གདན་དྲངས་སྐབས་བྲིས་པའི་གསུང་མགུར།
བླ་མ་རྗེས་སུ་དྲན་པའི་གདུང་དབྱངས་དད་པའི་ཤུགས་གླུ།
དུས་དེ་རིང་སྐྱོ་བའི་གླུ་ཞིག་ལེན།
སྐྱབས་མགོན་ལྕང་སྐྱ་རིན་པོ་ཆེ་ལ་ཕུལ་བའི་མགུར། (ཁག་གཉིས) ..…………..… 57
ཨོར་དུ་སུ་ནས་སྦྱར་བའི་མགུར། (ཁག་གཉིས)
རབ་འབྱམས་སྨྲ་བ་བློ་བཟང་བསྟན་འཛིན་གྱི་ཞུ་ལན།
དཔྱིད་ཀྱི་ཉི་རིང་འཕུལ་བྱེད་དུ་བྲིས་པའི་གླུ།
ནད་ཀྱིས་མནར་སྐབས་བྲིས་པའི་མགུར།
མཁར་སྔོན་པོའི་ཉེ་འདབས་ནས་གསུངས་པའི་མགུར།
ཧོར་ཨོང་ཉོད་ནས་གསུངས་པའི་མགུར།
ལྷ་བཙུན་རྣམ་གཉིས་ལ་གར
་གདམས་པའི་མགུར།
ཐུ་མེད་པེའི་ཟིའི་ལྷ་ཁང་ནས་གསུངས་པའི་མགུར།
ཧར་ཆིན་དུ་གནས་སྐབས་ཀྱི་མགུར།
རང་ལ་གྲོས་འདེབས་གསལ་བྱེད་ལུགས་འབྱུང་ལྡོག་དང་སྦྱར་བའི་གླུ། …....81
60
64
66
68
70
73
76
78
80
2 -



• • • • • 84
• • • • • 87
9 5
98
གྲོས་འདེབས་སྙིང་གི་ཐིག་ལེ།
བསླབ་བྱ་མུ་ཏིག་ཕྲེང་བ།
བསླབ་བྱ་ལྷའི་རྔ་བོ་ཆེ། ..
བསླབ་བྱ་གཅེས་པ་བཅོ་བརྒྱད་པ།
ཆོས་རྗེ་སྐལ་བཟང་བསམ་འགྲུབ་ལ་གནང་བའི་བསླབ་བྱ། .
བསླབ་བྱ་སྙིང་གཏམ་བླང་དོར་རབ་གསལ།
དམ་པའི་ཆོས་ལ་སྒྲུབ་པ་བྱེད་ཚུལ་བདུད་རྩིའི་ཐིགས་པ།
གཟིམ་ཁང་དང་བསིལ་ཁང་གི་རྩིགས་ལོགས་སོགས་སུ་བྲིས་པའི་
སྙན་ཚིག .
ལེའུ་གཉིས་པ། ཆབ་ཤོག་
• • • ༔ fj6
{14
• • • • • • • 333
135
• • ཟ 39
སྐལ་བཟང་སྙན་གྲགས་ཀྱི་བསྐུལ་ངོར་བྲིས་པ།
ལྕང་སྐྱ་ཐམས་ཅད་མཁྱེན་པ་དགུང་ལོ་བདུན་ཅུར་ཕེབས་པའི་
དགའ་སྟོན་སྐབས་ཕུལ་བའི་ཞུ་འཕྲིན།
འཇམ་དབྱངས་ཆོས་ཀྱི་རྒྱལ་པོ་དཀོན་མཆོག་འཇིགས་མེད་
དབང་པོ་ལ་ཕུལ་བའི་ཞུ་ཡིག
ཁྱབ་བདག་སྟག་ཕུ་བ་ཆེན་པོའི་སྤྲུལ་པའི་སྐུ་རིན་པོ་ཆེས་
སྤྲིངས་པ་གནང་བའི་ལན་དུ་ཕུལ་བ། ..
རྗེ་བླ་མ་བྱམས་པའི་མཚན་ཅན་གྱི་སྤྲུལ་པའི་སྐུ་རིན་པོ་ཆེར་
ཕུལ་བའི་ཆབ་ཤོག་མེ་ཏོག
ཅོ་ནེ་མཁན་པོ་ངག་དབང་ཚུལ་ཁྲིམས་ཀྱི་ཆབ་ཤོག་གི་ལན།
• • • • • • 42
• 【 44
• • • • • • • }47
- 3 -



• • • • • • • • •150
• • • • • • 153
156
• • • • • • I6f]
• 162
• • • • 165
【70
སྟོང་འཁོར་སྤྲུལ་སྐུས་ཆབ་ཤོག་སྤྲིངས་པའི་ལན།
ཀུན་མཁྱེན་བླ་མ་དཀོན་མཆོག་འཇིགས་མེད་དབང་པོ་ལ་
ཞུ་འཕྲིན་དུ་ཕུལ་བ་ལྷའི་རོལ་མོ། ..
མཁན་པོ་བློ་བཟང་བསྟན་པའི་ཉི་མའི་འཕྲིན་ཡིག་གི་ལན།
རྗེ་བླ་མ་འཇམ་དབྱངས་ཆོས་ཀྱི་རྒྱལ་པོ་ལ་ཞུ་འཕྲིན་དུ་གསོལ་བ།
ཀློང་རྡོལ་བླ་མ་ངག་དབང་བློ་བཟང་ལ་བསྔགས་བརྗོད་
འཕྲིན་ཡིག་སྤེལ་བ།
པཱ་རིན་པེའི་ཟི་ཨེ་ཕུ་བདེ་ལེགས་བཟང་པོ་ལ་ལན་དུ་
སྤྲིངས་པ་སྐྱོ་གླུ་རིང་མོ།
སྦྱིན་བདག་ཧོར་ཆིན་ཆིན་ཝང་རཏྣ་སིདྡྷི་ལ་སྤྲིངས་པ།
ཧར་ཆིན་ཆིན་ཝང་རཏྣ་སིདྡྷིའི་སྐྱེས་སྐར་ལ་ཤིས་བརྗོད་དུ་སྤེལ་བ།
དཔོན་མོ་མ་ཎི་དྷ་ར་ལོ་བཞི་བཅུའི་དགའ་སྟོན་ལ་
ཤིས་བརྗོད་དུ་སྤེལ་བ།
སྦྱིན་བདག་ཧར་ཆིན་ཆིན་ཝང་རཏྣ་སིདྡྷི་ལ་ལན་དུ་སྤྲིངས་པ།
པཱ་རིན་པའི་ཟེ་ཨེ་ཕུ་བདེ་ལེགས་བཟང་པོའི་དགའ་སྟོན་ལ་
སྤེལ་བའི་བདེན་ཚིག -
ཞབས་དྲུང་ངག་དབང་མི་ཕམ་ཟླ་བས་འཕྲིན་ཡིག་
སྤྲིངས་པའི་ལན། -
དཀོན་མཆོག་བསྟན་པའི་སྒྲོན་མེར་ཕུལ་བའི་ཆབ་ཤོག་
ནོར་བུ་དགའ་འཁྱིལ།
ངག་དབང་མི་ཕམ་ཟླ་བ་ལ་ལན་དུ་སྤྲིངས་
ངས་པ། .
【72
• • • ••f73
174
76
• • • • • 【77
• • • • • • • 179
f8༔



• • • • • • • • 183
• • • •• • 185
• • • • • • • • • • ཟ་ 8
189
• • • • 19༔
ཕུའུ་ཡིན་བླ་མ་སྟོང་འཁོར་སྤྲུལ་སྐུས་སྙན་ངག་གི་
ཆབ་ཤོག་བྱུང་བའི་ལན།
གཡེར་གཤོང་སྤྲུལ་སྐུ་རིན་པོ་ཆེར་སྤྲིངས་པའི་ཆབ་ཤོག་
གཞན་གསོས་གླུ་དབྱངས།
སྤྲུལ་བའི་སྐུ་ངག་དབང་མི་ཕམ་ཟླ་བ་ལ་སྤྲིངས་པ་ཟ་འོག་རི་མོ།
ཨ་ལག་ཤ་ལྷ་བཙུན་པཎྜི་ཏས་ཡི་གེ་བྱུང་བའི་ལན་གསེར་གྱི་ཉག་ཐག
ལྷ་བཙུན་མཐུ་སྟོབས་ཉི་མ་ལ་སྤྲིངས་པའི་ཆབ་ཤོག་
པད་མ་འཛུམ་པའི་དྲི་བསུང་།
སྒོ་མང་སློབ་དཔོན་སངས་རྒྱས་རྡོ་རྗེའི་སྤྲུལ་པའི་སྐུ་
གྲགས་པ་རྒྱལ་མཚན་གྱིས་སྙན་ངག་གི་ཆབ་ཤོག་
བྱུང་བའི་ལན་ཤེལ་དཀར་རང་མདངས།
སྤྲུལ་སྐུ་ངག་དབང་མི་ཕམ་ཟླ་བའི་འཕྲིན་ཡིག་གི་ལན་
མེ་ཏོག་གཡོ་བའི་འཁྲི་ཤིང་། .…...
ཞབས་དྲུང་རིན་པོ་ཆེ་སྐལ་བཟང་ཡེ་ཤེས་དར་རྒྱས་ཀྱིས་
སྙན་ཚིག་གི་འཕྲིན་ཡིག་སྤྲིངས་པའི་ལན་ཀ་ལ་པིང་ཀའི་གླུ།
སྤྲུལ་བའི་སྐུ་སྐལ་བཟང་ཡེ་ཤེས་དར་རྒྱས་ལ་སྤྲིངས་པ་ནོར་བུའི་རྣ་ཆ།
ཨ་གྱི་ཧུ་ཐོག་ཐུར་སྤྲིངས་པའི་ཆབ་ཤོག་པ་ཏྲ་འཁྱིལ་བ། .
རྒྱ་རྩ་དཀའ་བཅུ་བློ་བཟང་རྒྱལ་མཚན་ལ་སྤྲིངས་པའི་
ཆབ་ཤོག་རིན་ཆེན་སིལ་མ།
བཀྲ་ཤིས་འཁྱིལ་དུ་མཁས་པའི་གྲོགས་པོ་འགའ་ཞིག་ལ་
• • • • • •• 195
• • • • • f98
• • • • • • • • 201
24
208
210
- 5 -



213
217
• • • • •221
• • • • • • • • • 223
• • • • • 226
གནས་ཚུལ་སྤྲིངས་པ་ནད་བརྒྱ་འཇོམས་པའི་སྨན་གཅིག
བློ་ལྡན་འགའ་ཞིག་ལ་རང་གཞན་གྱི་གནས་ཚུལ་སྤྲིངས་པ་
རྙོག་པ་སེལ་བའི་ཀེ་ཏ་ཀ་
ཡུང་ཧེ་གུང་གི་ཁྲི་བ་དགེ་བའི་བཤེས་གཉེན་ཞིག་ལ་སྤྲིངས་པའི་
ཆབ་ཤོག་རྒུན་འབྲུམ་སྨིན་པའི་བཏུང་བ། .
ཁྱབ་བདག་སྟག་ཕུ་བ་ཆེན་པོའི་སྤྲུལ་བའི་སྐུ་རིན་པོ་ཆེའི་
གསུང་འཕྲིན་གྱི་ལན་དུ་ཕུལ་བ།
འགྲོ་འདྲེན་སྤྲུལ་སྐུ་སྐལ་བཟང་ཡེ་ཤེས་དར་རྒྱས་ལ་འཕྲིན་ལན་དུ་
སྤྲིངས་པ་དྲང་སྲོང་རྒན་པོའི་གསང་ཚིག
མེར་གེན་པཎྜི་ཏ་ནོ་མིན་ཧན་ལ་སྤྲིངས་པའི་ཆབ་ཤོག་
ཤིང་རྟ་བཅུ་བའི་རྒྱུད་ཀྱི་འཕོང་རྩལ།
མདུང་ནག་ཀོ་ཀྱ་ཞབས་དྲུང་ངག་དབང་བློ་བཟང་འཇམ་དཔལ་
རྒྱ་མཚོ་ལ་སྤྲིངས་པ་ཡུལ་བཀོད་སྣ་ཚོགས་འཆར་བའི་རྫིང་བུ།
དགེ་བཤེས་ཀ་རིང་བ་བློ་བཟང་ཆོས་དར་ལ་སྤྲིངས་པ་ལྷག་བསམ་
གསེར་གྱི་རང་མདངས །
མི་ཉག་སྤྲུལ་སྐུ་ཚུལ་ཁྲིམས་བསྟན་པའི་ཉི་མ་ལ་སྤྲིངས་པའི་
ཆབ་ཤོག་ནོར་བུའི་མགུལ་རྒྱན།
འཇམ་དབྱངས་ཆོས་ཀྱི་རྒྱལ་པོ་རཉྫའི་མཚན་ཅན་གྱི་མཆོག་གི་སྤྲུལ་པའི་
སྐུ་ལ་ཆོས་སྡེ་བཀྲ་ཤིས་འཁྱིལ་དུ་ཁྲི་འདོན་སྐབས་ཤིས་བརྗོད་དུ་སྤེལ་
པའི་རྫོགས་ལྡན་གཞོན་ནུ་འགུག་པའི་རོལ་མོ།
རྟ་ཚག་རྗེ་དྲུང་སྤྲུལ་སྐུ་ས་མ་ཏི་པཀྴིས་ཆབ་ཤོག་
ཟ• • • • • • • 230
• • • 233
238
• • • • • • 240
• • • • •242
-6 -



• • • • 247
• • •.• • 251
• • ཟ• 253
255
••• • 257
26)
གནང་བའི་ལན་དུ་ཕུལ་བ།
རྒྱལ་མཁན་ཟུར་སྤྲུལ་པའི་སྐུ་གྲགས་པ་རྒྱལ་མཚན་ལ་
ཉམས་འཆར་དུ་བསྙད་པའི་འཕྲིན་ཡིག
ལྷ་རམས་པ་བློ་བཟང་བསྟན་འཛིན་གྱིས་ཡི་གེ་སྤྲིངས་པའི་ལན་
ངོ་མཚར་ཆུ་གཏེར་འབྱུང་བའི་རང་སྒྲ།
བཀྲ་ཤིས་འཁྱིལ་ཆོས་སྡེའི་བློ་བཟང་འཇིགས་མེད་ལ་སྤྲིངས་པའི་
འཕྲིན་ཡིག་ཚངས་པའི་ཐིག
ལ་མང་སྤྲུལ་སྐུ་དཀོན་མཆོག་རྒྱལ་མཚན་གྱིས་
འཕྲིན་ཡིག་བྱུང་བའི་ལན།
ས་སྐྱ་ཁྲི་ཆེན་ལ་ཕུལ་བའི་ཆབ་ཤོག
ཁྲི་བ་ནོམ་ཅི་ཆོས་རྗེ་གྲགས་པ་དར་རྒྱས་ལ་སྤྲིངས་པའི་ཆབ་ཤོག..
རྟ་ཚག་རྗེ་དྲུང་སྤྲུལ་པའི་སྐུ་རིན་པོ་ཆེ་ནས་ཆབ་ཤོག་
གནང་བའི་ལན་དུ་སྤྲིངས་པ།
རྗེ་སག་བླ་མ་ཞབས་དྲུང་སྐལ་བཟང་དགེ་ལེགས་རྒྱལ་མཚན་གྱི་
ལན་དུ་སྤྲིངས་པ། ...
ཁྱབ་བདག་བླ་མ་སྟག་ཕུ་བའི་སྤྲུལ་སྐུ་རིན་པོ་ཆེར་ཕུལ་བའི་ཆབ་ཤོག
དཔལ་ཆོས་མཁན་ཆེན་དགེ་འདུན་རྒྱ་མཚོའི་སྤྲུལ་པའི་སྐུ་ནས་
ཆབ་ཤོག་སྙན་ངག་བྱུང་བའི་ལན། -
རྒྱ་ཏིག་ཞབས་དྲུང་ནས་ཆབ་ཤོག་ཕུལ་བའི་ལན་དུ་སྤྲིངས་པ། ..
ཧལ་ཧ་ཨེ་རྟེ་ནི་ཆོས་རྗེས་ཡི་
ས་ཡི་གེ་བྱུང་བའི་ལན་དུ་བྲིས་པ།
ཚང་ང་ཞབས་དྲུང་ནས་ལྕགས་སྤྲེལ་ལོའི་རི་ཐོ་སྤེལ་བར་
264
267
271
276
• • • • • • • 278
• • 280
283
- 7



285
287
• • • • • • • • •29༔
ལེགས་སྐྱེས་བཅས་སྤྲིངས་པའི་ཆབ་ཤོག
ཨེ་རྟེ་ནི་ཆོས་རྗེ་ཡེ་ཤེས་བསྟན་འཛིན་འཕྲིན་ལས་ལ་ལན་དུ་སྤེལ་བ།
སེམས་ཉིད་སྤྲུལ་སྐུ་བློ་བཟང་མཆོག་གྲུབ་ཉི་མར་སྤྲིངས་པ། .
གཡེར་གཤོང་སྤྲུལ་པའི་སྐུ་རིན་པོ་ཆེ་ནས་སྙན་ཚིག་གི་
འཕྲིན་ཡིག་བྱུང་བའི་ལན་དུ་སྤྲིངས་པ།
ཝང་པཎྜིཏ་ཞབས་དྲུང་རིན་པོ་ཆེ་བཅད་རྒྱ་ཞིག་མཛད་སྐབས་
བསྐུར་གནང་བའི་ཚིགས་བཅད།
བིའི་པ་སྤྲུལ་སྐུ་རིན་པོ་ཆེ་ནས་རྡོ་རྗེ་གསུམ་གྱི་
དོགས་གཅོད་ཞུས་པའི་ལན།
• • ••• • • 293
• • • • • •296
•297
- 8 -



ལེའུ་དང་པོ།
གསུང་མགུར་དང་བསླབ་བྱ།



: ........ ........ ..... ...….....



དབེན་གནས་ཕུར་བུ་ལྕོག་ཏུ་སྦྱར་བའི་མགུར།
(ཁག་བཞི）
ཕུར་ལྕོག་དབེན་པ་ཡི་གནས་སུ། །རང་ཤོང་ཁང་བུ་ཡི་ནང་ན། །ཟོག་པོ་ཚུལ་
འཆོས་ཀྱིས་བསྐྱལ་པ། །དེ་ཡིས་གླུ་དབྱངས་འདི་འཐེན་ནོ། །དེང་སང་འཇིག་རྟེན་
གྱི་ཁམས་ན། །ཆོས་བྱེད་སྒོམ་ཆེན་ལས་སྐྱིད་པ། །གང་ལ་བལྟས་ཀྱང་ནི་མི་འདུག །
སྐྱིད་པའི་སྐྱིད་ལུགས་ཤིག་བཤད་ན། །གར་བསྡད་ཕ་ཡུལ་དུ་འདུག་ཅིང་། །སུ་བྱམས་
གཉེན་བཤེས་སུ་གདའ་ལ། །འདུན་མ་གང་བྱུང་གིས་ཆོག་པའི། །སེམས་བདེ་ལུས་
བདེ་རྣམས་སྐྱིད་པ། །དགྲ་བོ་མ་ཐུལ་གྱི་སྡུག་བསྔལ། །ཉེ་འབྲེལ་མི་འཁྱོངས་ཀྱི་དོགས་
པ། །ནོར་རྫས་བསོག་སྲུང་གི་སེམས་ཁྲལ། །གང་ཡང་མེད་པ་རྣམས་སྐྱིད་པ། །མཐུན་
འཇུག་ངོ་སྲུང་ནི་མི་དགོས། །རང་དབང་རང་ཉིད་ཀྱིས་བཟུང་བས། །ཅི་བྱེད་གུ་
ཡངས་ཀྱི་ཡན་པ། །སྣ་ཐག་མགོ་དཀྲིས་རྣམས་སྐྱིད་པ། །ལྟོ་གོས་སྲོག་འཚོ་ཙམ་མ་
ག ཏོ གས། །བཟང་དགུའི་སྲེད་པ་ནི་མེད་པས། །རྩོལ་སྒྲུབ་རྣམ་གཡེང་དང་བྲལ་
བའི། །འདོད་ཆུང་ཆོག་ཤེས་རྣམས་སྐྱིད་པ། །སྐྱིད་སྡུག་ཇི་འདྲ་ཞིག་བྱུང་ཡང་། །སྔོན་
ལས་འབྲས་བུ་རུ་ཤེས་ནས། །ཁེངས་དང་ཞུམ་པ་ནི་མེད་པའི། །ཡིད་བདེ་ཐག་ཆོད་
རྣམས་སྐྱིད་པ། །ལེ་ལན་བདག་འཛིན་ལ་བདས་ནས། །འབུར་འཇོམས་ཅི་ཐུབ་ལ་
འབད་པས། །འཁོར་བ་རང་ཞིག་ཏུ་གཏོང་བའི། །དཔའ་བོ་ཁྲོམ་གཤོགས་རྣམས་སྐྱིད་
པ། །ཆོས་ཀུན་རང་བཞིན་གྱིས་སྟོང་ཡང་། །ཐ་སྙད་འ ཐད་པ་རུ་ཤེས་ནས། །ལས་
- 3 མ



ཀ་
འབྲས་ཚུལ་བཞིན་དུ་བྱེད་པའི། །སྤྱང་གྲུང་འཛོམས་པ་རྣམས་སྐྱིད་པ། །འགྲོ་དྲུག་
ཕ་མ་ཡི་དོན་དུ། །སངས་རྒྱས་ཐོབ་ཕྱིར་དུ་བྲེལ་ནས། །གསང་སྔགས་ཉེ་ལམ་དུ་ཞུགས་
པའི། །ཕོ་རྒོད་རྣལ་འབྱོར་རྣམས་སྐྱིད་པ། །འདི་འདྲའི་སྐྱིད་པ་དེ་དོར་ནས། །རང་
ཕུང་གཞན་ཕུང་གི་བྱ་བས། །འདི་ཕྱི་གཉིས་མེད་ལ་སྦྱོར་བའི། །སྙིང་རུལ་བདག་
འདྲ་ཚོ་སྡུག་པ། །བདེ་བ་ཆུང་ངུ་ཙམ་ཆེད་དུ། །སྡིག་ལྟུང་རི་རབ་ཙམ་བསགས་
ནས། །གཏན་དུ་སྡུག་བསྔལ་ལ་སྦྱོར་བའི། །གླེན་པ་བདག་འདྲ་ཚོ་སྡུག་པ། །རྣམ་
དག་ངེས་འབྱུང་ནི་མེད་པས། །སྲིད་པའི་བདེ་བ་ལ་ཆགས་ནས། །འཁོར་བ་མཐའ་
མེད་དུ་གཏོང་བའི། །འདུན་མ་གཏན་ཉེས་འདི་སྡུག་པ། །གང་ཤར་ཚོགས་དྲུག་གི་
སྣང་བ། །འཁྲུལ་བ་ཨ་འཐས་སུ་སོང་བས། །རྟེན་འབྱུང་གནས་ཚུལ་ལ་རྨོངས་པའི། །
ཐར་མེད་གཏན་སྡུག་འདི་སྐྱོ་བ། །སྐྱོ་ཤས་གླུ་དབྱངས་ཀྱི་ཆར་བས། །རང་སེམས་བྱིའུ་
དེ་ག སོས་ཀྱང་། །ངན་གོམས་བག་ཆགས་ཀྱི་དབང་གིས། །བྱ་ལམ་རྗེས་མེད་དུ་
བཏང་ངོ༌། །ཀྱེ་ཧོ་ཚེ་ཕྱེད་དེ་ཐལ་ལོ། །ད་ནི་བློ་སྣ་དེ་བསྙུང་ནས། །ཚེ་ལྷག་དོན་ལྡན་
དུ་འགྱུར་བར། །བླ་མ་དཀོན་མཆོག་རང་མཁྱེན་ནོ། །ཅེས་པ་འདི་ཡང་བྱ་བཏང་རྣལ་འབྱོར་
པ་རྣམས་ཀྱི་མཛད་སྤྱོད་ཆོས་དང་མཐུན་པ་ལ་སྙིང་ནས་སྤྲོ་བས་རྗེས་སུ་སློབ་པར་འདོད་ནས་རང་
སྤྱོད་ལ་ཁྲེལ་བརྡས་སུ་བལྟས་གཟུགས་བློ་བཟང་ཆོས་ཀྱི་ཉི་མས་དབེན་གནས་ཕུར་བུ་ལྕོག་ཏུ་བྲིས། །
ཀྱེ་མ་ཧོ། །མི་རྟག་འཆི་བ་ཁོ་མི་སྡོད་ཚུར་ཚུར་འོངས། །འཚོ་བའི་ཚེ་ལྷག་དེ་ཉིད་
བཞིན་ཕར་ཕར་བསྙེགས། །ཉིན་གཅིག་ལུས་སེམས་གཉིས་འབྲལ་བའི་དུས་ཤིག་
འོང་། །ངང་ཚུལ་འདི་ལ་རང་གཏིང་ནས་སྐྱོ་བ་ལ། །གསོན་རྐྱེན་ཕལ་ཆེར་ཡང་འཆི་
བའི་རྐྱེན་དུ་ཆེ། །འཆི་རྐྱེན་རླུང་དམར་ལྟར་འཚུབ་པའི་ནང་ན་གདའ། །ཚེ་སྲོག་
མར་མེ་ལྟར་ཉམ་ཆུང་འཇིག་སླ་བས། །དོ་ནུབ་སད་ཁོམ་ཞིག་ཡོད་དམ་བློ་མ་བདེ། །
- 4 -



གར་སྐྱེ་དཀར་ནག་གི་ལས་ཀྱི་གཞན་དབང་ཡིན། །ཕན་པའི་དགེ་བ་ཡི་ལས་ནི་བདག་
ལ་མེད། །གནོད་པའི་སྡིག་ལྟུང་གིས་རང་རྒྱུད་གང་ནས་འདུག །ད་ནི་ཅི་རང་དྲགས་
བསམ་ཞིང་ཡི་རེ་མུག །དགེ་སྡིག་རྣམ་དབྱེ་ཙམ་ཤེས་པའི་རྟེན་འདིར་ཡང་། །བཅས་
རང་ཉེས་ལྟུང་ལ་འཛེམ་མེད་སྤྱོད་ལུགས་ལ། །སྔོན་ཆད་གྲངས་མེད་ཀྱི་སྣ་ཚོགས་ལུས་
བླངས་ཚེ། །སྡིག་ལྟུང་རི་རབ་ཙམ་བསགས་ནས་ཡོད་པར་ངེས། །དམྱལ་བའི་རྒྱུ་དེ་
ནི་སྒྲུབ་ཏུ་ཟིན་འདུག་པས། །འབྲས་བུ་སྡུག་བསྔལ་དེ་ཐོག་ཏུ་ནམ་ཡོད་ན། །ཀྱེ་ཧུད་
ཉེས་ཅན་གྱི་མགོན་མེད་སྐྱབས་མེད་བདག །ད་ནི་ཅི་རང་དྲག་བསམ་ཞིང་མཆི་མ་
དཀུ །བཟོད་མེད་ངན་སོང་གི་སྡུག་བསྔལ་དྲག་པོ་དང་། །ད་ལྟའི་བདེ་སྐྱིད་དུ་འཛོམས་
པའི་ཚེ་འདིའི་བར། །དབུགས་ཙམ་རྒྱུ་གྱུ་བ་འདི་ལས་མི་འདུག་ན། །ཞེ་བློ་བདེ་མོ་
རང་འ དུ ག་པ་ཕོད་འདི་མཚར། །དམྱལ་བ་རི་མོ་རུ་བྲིས་པ་མཐོང་བས་ཀྱང་། །
འཇིགས་འཇིགས་སྐྲག་སྐྲག་ལྟར་སྣང་ན་མངོན་སུམ་དུ། །རང་གི་ལུས་སེམས་ཀྱི་སྟེང་
དུ་བབས་པའི་ཚེ། །སྲན་ཚུགས་བཟོད་ཐབས་ཤིག་ཡོད་དམ་ཨ་ཙ་མ། །འདི་ལྟའི་
ངང་ཚུལ་དེ་སེམས་ལ་དྲན་ཙ་ན། །བློ་སེམས་བདེ་མོ་ཞིག་ཡོང་བ་མི་འདུག་ཀྱང་། །
དགའ་དགའ་སྐྱིད་སྐྱིད་དུ་མི་ཚེ་སྐྱེལ་མཁན་རྣམས། །ཉིན་གཅིག་འགྱོད་པ་ཞིག་
ཡོང་བ་ཤེས་སམ་ཀྱེ། །སྔར་བྱུང་མ་ཤི་བའི་མི་ནི་གཅིག་མ་བྱུང་། །རང་ལའང་འཆི་
མེད་ཀྱི་རིག་འཛིན་ཐོབ་པ་མེད། །ཉིན་གཅིག་བྲང་ལག་གཉིས་འཐབ་མོ་འཆོར་
དོགས་ཡོད། །དེ་བས་ད་ལྟ་ནས་ལམ་རྒྱུགས་སྒྲུབ་ན་ལེགས། །ད་རེས་སྙིང་གཏམ་
འདི་ཁྱོད་ཀྱིས་མ་ཉན་པར། །སྔར་བཞིན་ཡལ་ཡོལ་དུ་སྟོང་བར་འདུག་བྱེད་ན། །
འཆོར་མེད་ཞགས་ཐོགས་ཁོ་ཉིན་གཅིག་སླེབས་འོང་བས། །དེ་ཚོ་འགྱོད་ཀྱང་ནི་བྱ་
ཐབས་གང་ཡང་མེད། །རང་དང་རང་འདྲ་ཡི་གྲོགས་པོ་གཞན་དག་ཀྱང་། །རང་ལ་
རང་ཉིད་ཀྱིས་ངེས་པར་སྙིང་བརྩེ་ན། །རང་ལ་རང་གྲོས་སུ་བསྙད་འདི་ལེགས་སོམས་
5.



ལ། །རང་མགོ་རང་ཉིད་ཀྱིས་ཐོན་ཐབས་བྱས་ན་ལེགས། །ཞེས་པ་འདི་ཡང་བཙུན་
གཟུགས་བློ་བཟང་ཆོས་ཀྱི་ཉི་མས་དབེན་གནས་ཕུར་བུ་ལྕོག་ཏུ་བྲིས་པའོ། །
སྐྱབས་ཟླ་མེད་རྩ་བའི་བླ་མ་དང་། །ལྷ་ཡི་དམ་དཀོན་མཆོག་རིན་ཆེན་གསུམ། །
མ་མཁའ་འགྲོ་ཆོས་སྐྱོང་སྲུང་མ་ལ། །དུས་བྱང་ཆུབ་བར་དུ་སྐྱབས་སུ་མཆི། །དུས་དེང་
སང་ཉེ་དུ་གྲོགས་མཆེད་ཀུན། །དགུང་ཕྱི་དྲོའི་རི་རྩེའི་ཉི་མ་བཞིན། །བློ་གཏད་ཐུབ་
གཅིག་ཀྱང་མི་འདུག་པས། །མི་རང་མགོ་རང་གིས་འདོན་པ་གཅེས། །ཕར་ཆོས་
བཤད་ཚུར་ལ་སྡིག་པ་བསགས། །དྲིན་ཕར་བཏགས་ལན་དུ་གནོད་པ་སྐྱེལ། །བློ་
ཕར་གཏད་མགོ་སྐོར་ཚུར་ལ་གཏོང་། །དུས་སྙིགས་མའི་མི་དང་འགྲོགས་པ་དཀའ། །
ཁ་གཅིག་ལས་ལྕེ་རྩེ་གཉིས་གཡོ་ཞིང་། །བཞིན་འཛུམ་ཡང་ནང་དུ་རྩུབ་སེམས་
འཆང་། །གྲོགས་ཡིན་ཁུལ་ཟོལ་གྱིས་དགྲ་བོ་བྱེད། །དུས་སྙིགས་མའི་མི་དང་འགྲོགས་
པ་དཀའ། །རང་འབྱོར་ཚེ་བྲོས་ཀྱང་རྗེས་སུ་བསྙེགས། །ཅུང་རྒུད་ཚེ་བསྙེགས་ཀྱང་
སྡང་མིག་བལྟ། །འཕྲལ་ཕན་ཕན་ཟོལ་གྱིས་ཕུགས་སུ་བསླུ། །དུས་སྙིགས་མའི་མི་དང་
འགྲོགས་པ་དཀའ། །ཤ་གཅིག་ལས་ཆད་པའི་སྤུན་རྣམས་ཀྱང་། །དོན་ཆུང་ངུ་རེ་ལ་
འཐབ་རྩོད་བྱེད། །བུས་རང་གི་ཕ་ཡང་གསོད་མཐོང་ན། །གཉེན་ཉེ་དུ་ཕན་པར་རེ་
བ་འཁྲུལ། །སྔར་སྙིང་ལྟར་གཅེས་པའི་མཆེད་གྲོགས་ཀྱང་། །རྐྱེན་ཕྲན་བུ་ཙམ་རེའི་
འགྱུར་ལྡོག་གིས། །སྙིང་ན་བའི་དགྲ་ལྟར་བྱེད་པ་མཐོང་། །འདི་བསམ་ན་གྲོགས་ལ་བློ་
གཏད་ཅི། །བདེ་སྐྱིད་དུས་མཛའ་མཐུན་སྡེབས་པའི་གྲོགས། །རྐྱེན་འགག་ལ་སླེབས་ཚེ་
ཐབས་དུ་མས། །གཞན་ཡལ་བོར་རང་མགོ་མི་ཐོན་བྱེད། །འདི་བསམ་ན་མཐུན་ཡང་
བློ་གཏད་ཅི། །མགོན་སྐྱབས་སུ་རེ་བའི་དཔོན་རྣམས་ཀྱང༌། །རེ་ལྟོས་པའི་འབངས་



དང་གཡོག་འཁོར་རྣམས། །ལས་དགྲ་ལྟར་སྡུག་བསྔལ་ལས་ལ་སྦྱར། །འདི་བསམ་ན་
དཔོན་གྱིས་ཕན་རེ་འཁྲུལ། །མིང་དགེ་རྒན་ཟེར་བའི་སྡིག་རྒན་རྣམས། །རང་ཚུར་
ལྟོས་བློ་གསལ་དང་ལྡན་རྣམས། །རྒྱུད་འདུལ་ཐབས་མི་བྱེད་དྲེད་ཐབས་བྱེད། །འདི་
མཐོང་ཚེ་སྐྱོ་དང་སྙིང་རྗེ་སྐྱེས། །གཉེན་ཉེ་དུ་འཁོར་གཡོག་མང་འཛོམས་ཀྱང་། །
མགྲོན་ཞག་གཅིག་གནས་ཁང་གཅིག་འཚོགས་འདྲ། །སང་འཆི་ཚེ་སོ་སོར་འབྲལ་
ངེས་པས། །དུས་དེ་ཚེ་སུས་ཀྱང་ཕན་པ་དཀའ། །དུས་ད་ལྟ་གཉེན་བཤེས་མཛའ་
གྲོགས་ཀུན། །འབྲལ་མི་ཕོད་ལྷན་ཅིག་འགྲོགས་འགྲོགས་ནས། །དུས་ཉིན་གཅིག་
མཆི་མས་གདོང་བཀང་བཞིན། །རང་དབང་མེད་གཅིག་པུར་འཁྲིད་པར་ངེས། །
གཞན་ལྟ་ཞོག་ལུས་ཀྱང་ཉེར་དོར་ནས། །འཕྲང་དམ་པོ་བར་དོར་འཁྱམས་པའི་ཚེ། །
གཉེན་ཉེ་དུ་གཅིག་ཀྱང་མི་འབྲང་བས། །དུས་ད་ནས་ཀུན་སྤངས་བྱས་ན་ལེགས། །
རང་སྐྱེས་པའི་ཚེ་ཡང་གཅིག་པུར་སྐྱེས། །མཐར་འཆི་བའི་ཚེ་ཡང་གཅིག་པུར་འཆི། །
དོན་དེ་ཕྱིར་ཆགས་སྡང་རྩེ་བ་ཡི། །གྲོགས་དགའ་མཛའི་འབྲེལ་ཐག་གཅོད་པར་
རིགས། །མཐར་ཐམས་ཅད་འདོར་དགོས་ཆབས་ཅིག་ལ། །དུས་ད་ལྟ་དོར་ན་དོན་
ཡོད་ཡིན། །ལར་དེ་དག་དོན་དུ་དེ་དག་དོར། །རང་གཅིག་པུར་དབེན་པར་གནས་
པར་རིགས། །གནས་མི་མེད་ལུང་བ་སྟོང་བ་ན། །གྲོགས་བྱ་དང་རི་དྭགས་རྣམས་
དང་འགྲོགས། །ར ང་གཡོག་དང་གཉེར་ཁ་རང་གིས་བྱས། །ལུས་བག་ཡངས་སེམས་
ཁྲལ་སྡུག་བསྔལ་མེད། །བློ་བག་ཕེབས་གསལ་ཞིང་རིག་པ་དྭངས། །ཉམས་དགའ་ལ་
དགེ་སྦྱོར་ངང་གིས་འཕེལ། །ལྷ་ཡི་དམ་མཁའ་འགྲོ་སྤྲིན་ལྟར་འདུ། །རྒྱུད་མ་ཚོར་ཡོན་
ཏན་མཚོ་ལྟར་རྒྱས། །ཚུལ་འདི་ལྟའི་སྐྱིད་པར་མི་བྱེད་པར། །གཉེན་ཉེ་དུ་གྲོགས་ལ་
ཆགས་གྱུར་ནས། །ཁྱིམ་དུག་སྦྲུལ་ཚང་དུ་གནས་པ་རྣམས། །སྡིག་སྡུག་བསྔལ་རིན་
གྱིས་ཉོ་བ་ཡིན། །དགྲ་མི་ཕན་ཕན་ལྟར་བཅོས་པ་ཡི། །ཡུལ་ཉེ་འབྲེལ་མཆེད་གྲོགས་



ཀུན་དོར་ནས། །གནས་དབེན་པར་གཅིག་པུར་གནས་པ་དེར། །དཔལ་བདེ་སྐྱིད་ཉི་མ་
འཆར་བར་ངེས། །འདིར་ཅུང་ཟད་བསགས་པའི་དགེ་བ་ཡིས། །ཚེ་འདི་སྣང་སྒྲོག་ཏུ་
ཚུད་པ་རྣམས། །རྒྱུད་ངེས་འབྱུང་དྲག་པོས་ཉེར་བསྐུལ་ཏེ། །ཆོས་སྒྲུབ་བརྒྱུད་བསྟན་
ལ་འཇུག་གྱུར་ཅིག །ཅེས་པ་འདི་ནི་མཛའ་བཤེས་ཀྱི་འགྱུར་ལྡོག་སོགས་ལ་ལྟོས་པས་ཡིད་བརྟན་
མེད་པར་མཐོང་ནས་རང་ཉིད་གཅིག་པུར་སྒྲུབ་པ་ལ་གཞོལ་འདོད་པ་བྱུང་བའི་ཚེ་ཆོས་རྫུ་མཁན་
པོ་བློ་བཟང་ཆོས་ཀྱི་ཉི་མས་དབེན་གནས་ཕུར་བུ་ལྕོག་ཏུ་བྲིས་པའོ། །
ཕ་དྲན་པས་གདུང་སེལ་མི་ཏཱིའི་མཚན། །སྐྱབས་ཟླ་མེད་བླ་མ་སྙིང་དབུས་
བཞུགས། །ཁྱེད་ཐག་རིང་འགྲོ་བའི་མཆེད་གྲོགས་ལ། །ངས་ཡ་མཚན་གླུ་ཡི་རྫོངས་
འདི་འབུལ། །རྟེན་དལ་འབྱོར་ཚང་བའི་མི་ལུས་ཐོབ། །རྗེ་སངས་རྒྱས་བསྟན་ལ་རབ་
ཏུ་བྱུང༌། །ཡུལ་དབུས་གཙང་ཆོས་ཀྱི་ཞིང་འདིར་འོངས། །མགོན་སངས་རྒྱས་དངོས་
དང་ཁྱད་མེད་པའི། །ད པལ་ཇོ་ཤཱཀྱ་ལ་སོགས་རྟེན་གསུམ་དང་། །རྗེ་དམ་པ་གོང་
མའི་བྱིན་རླབས་པའི། །དགོན་གདན་ས་སྒྲུབ་གནས་མང་པོ་དང་། །ཁོང་དགེ་འདུན་
འདུས་པའི་སྡེ་རྣམས་མཇལ། །རྗེ་སངས་རྒྱས་དངོས་འདྲ་དུ་མ་ལས། །དབང་རྗེས་
ལུང་ཟབ་ཁྲིད་མན་ངན་ཐོབ། །ཚུལ་འདི་རྣམས་ལེགས་པར་སོམས་ཤིག་དང་། །
ལས་སྐལ་བ་བཟང་ངོ་བསོད་ནམས་ཅན།།ལར་མདོ་སྨད་ཡུལ་དུ་སླེབས་པ་ནས། །རྒྱུད་
སྲེད་པའི་གྲོང་ཆོག་ཁོ་ན་དང་། །ནོར་བསོགས་འཇོག་བུན་སྐྱེད་གཏོང་བ་སོགས། །
དམན་ཁྱིམ་ཕྱིའི་བྱ་བས་མ་འདའ་བར། །ཕ་བླ་མ་རྣམས་ཀྱིས་ཡང་དང་ཡང་། །ཆོས་
སྒྲུབ་པ་དགོས་ཚུལ་གསུངས་པ་རྣམས། །དུས་ཡང་ཡང་སེམས་པས་རྒྱུད་བསྐུལ་ཏེ། །
ལམ་ཆ་ཚང་སྒྲུབ་ལ་འབད་པར་མཛོད། །གྲོགས་བྱ་བཏང་ཆོས་མཐུན་རྣམས་དང་
འགྲོགས། །གནས་འདུ་འཛི་མེད་པའི་དབེན་པ་བསྟེན། །གྱོང་ལྟོ་གོས་གཏམ་གསུམ་
8 -



ལ་བསྐུར་ནས། །རྒྱུད་ཆོས་བཞིན་འདུལ་ལ་འབད་པར་ཞུ། །གཞི་དམ་སྡོམ་མིག་
འབྲས་ལྟ་བུར་བསྲུངས། །ཆོས་དགེ་སྦྱོར་བྱ་བ་གང་བྱེད་ཀུན། །རྒྱུད་ཀུན་སློང་སེམས་
བསྐྱེད་རྩིས་ཟིན་ཅིང་། །མཐར་དམིགས་མེད་རྒྱས་བཏབ་རྫོགས་བྱང་བསྔོས། །ལྷ་
ཐུགས་རྗེ་ཆེན་པོ་སྒྲུབ་ཐག་ཉེ། །གཟུངས་ཡི་གེ་དྲུག་མ་བྱིན་རླབས་ཆེ། །ལས་ལྷུང་
གནས་དཀའ་ཐུབ་སྡིག་སྦྱོང་མཆོག །ཁྱོད་འདི་ལ་འབད་ན་གཏན་དུ་ལེགས། །མི་
མང་པོའི་ངག་ལ་མ་ཉན་པར། །བློ་སྙིང་བྲང་དཀོན་མཆོག་གསུམ་ལ་གཏོད། །གྲོས་
དམ་པའི་གསུང་རབ་རྣམས་ལ་བྲིས། །རང་དབང་ཐང་དཀྱུས་གསུམ་རང་གིས་ཟུངས། །
དུས་དེང་སང་ཇི་ཙམ་ཚེ་རིང་ཡང་། །ལོ་དྲུག་ཅུ་བདུན་ཅུ་བརྒལ་བ་མེད། །རང་ཚེ་
སྟོད་ཕལ་ཆེར་དོན་མེད་ཐལ། །འདི་སོམས་ལ་སྒོམ་སྒྲུབ་རེམ་ལ་གྱིས། །དཔེ་རང་རེ་
ལྷན་ཅིག་འགྲོགས་འགྲོགས་ནས། །དུས་དེ་རིང་སོ་སོར་བྲལ་ཏེ་སོང་། །ཚུལ་འདིས་
ཀྱང་མི་རྟག་ཆོས་ཤིག་བསྟན། །འདི་སོམས་ལ་ལྷ་ཆོས་མྱུར་དུ་སྒྲུབས། །འོག་མ་གིར་
ལྕགས་ཁང་བཙུན་པོ་ན། །མེ་ཚ་མོ་འུར་འུར་འབར་བ་ཡོད། །རང་དེ་ནང་མི་འགྲོའི་
ངེས་མེད་པས། །ལས་དཀར་ནག་བླང་དོར་འབད་པར་འཚལ། །ལར་ཁམས་གསུམ་
འཁོར་བའི་རྒྱ་མཚོ་འདིར། །གནས་གང་དུ་སྐྱེས་ཀྱང་སྡུག་བསྔལ་གཞི། །ཁྱེད་སྡུག་
བསྔལ་གཏན་ནས་མི་འདོད་ན། །གནས་འདི་ནས་འབྲོས་པའི་ཐབས་ཤིག་ཚོལ། །ཁོ་
བདག་འཛིན་སྡུག་བསྔལ་བྱེད་པོ་ཡིན། །ཆོས་གནས་ལུགས་རྟོགས་ན་དེ་ཉིད་བཟློག །
དོན་དེ་ཕྱིར་ཐར་བ་ཐོབ་འདོད་ན། །ཆོས་ལྟ་ཁྲིད་བསྒོམ་པ་གནད་དུ་ཟུངས། །དཔལ་
དོན་གཉིས་ཡོངས་རྫོགས་སངས་རྒྱས་ནི། །རྒྱུད་སྙིང་རྗེའི་རྩ་བ་ལས་འཁྲུངས་པས། །
གཞན་གཅེས་འཛིན་ལྷག་བསམ་རྣམ་དག་གིས། །རྒྱུད་བྱང་ཆུབ་མཆོག་ཏུ་སེམས་
བསྐྱེད་འཚལ། །ཆེས་གསང་བ་མཐར་ཐུག་རྡོ་རྗེའི་ཐེག །ད་རིང་བོར་མི་ཐོགས་ནུབ་
འགྱུར་བས། །དུས་ད་ལྟ་ཅུང་ཟད་གནས་པ་འདིར། །རང་བགོ་སྐལ་མ་ཆད་པ་ཞིག་
ཨ 9 -



མཛོད། །ལོ་ཟླ་རེས་གར་ཡང་མི་ཕྱིན་པས། །ཡུན་ཚེ་དང་སྒྲུབ་པ་སྙོམས་པ་དང་། །རྒྱུད་
རྟོགས་པ་འོག་མ་བརྟན་བྱས་ནས། །ལམ་གོང་མ་རིམ་གྱིས་སློབ་པར་མཛོད། །གཏམ་
འདི་ནི་ཆོས་ཀྱི་སྙིང་བོ་སྟེ། །ཕ་བླ་མའི་ཞལ་ལས་ངས་ཐོས་ནས། །དབྱངས་ཚིགས་སུ་
བཅད་པར་ཉེ་བར་བསྡེབས། །འདིས་རང་གཞན་ཀུན་ལ་ཕན་ཐོགས་ཤིག ། ཅེས་
པ་འདི་ཡང་སློབ་མ་འགའ་ཞིག་གིས་ཡུལ་ཕྱོགས་སུ་འགྲོ་ཁར་ནན་ཏན་ཆེན་པོས་བསྐུལ་ཏེ། བཙུན་
གཟུགས་བློ་བཟང་ཆོས་ཀྱི་ཉི་མས་དབེན་གནས་ཕུར་བུ་ལྕོག་ནས་གདམས་པའོ། །
- 0 -



ཐོས་བསམ་བྱས་པ་གནད་དུ་སོང་འདུག་པའི་སྤྲོ་གླུ།
མདོ་སྔགས་ལེགས་བཤད་ཀྱི་གྲུ་ཆར་གཡོ་བས། །བདག་རྒྱུད་ཞིང་ས་རུ་དགེ་
བའི་ལོ་ཏོག །རྒྱས་མཛད་བཤེས་གཉེན་གྱི་སྤྲིན་ཆེན་དེ་དག །དང་བའི་ཡིད་མཁའ་
རུ་རྟག་ཏུ་བསྟེན་ནོ། །དེང་དུས་དལ་འབྱོར་གྱི་གྲུ་ཆེན་རྙེད་ཀྱང་། །ཡོན་ཏན་རིན་
ཆེན་ཚོགས་ལེན་པ་དོར་ནས། །རྨོངས་པའི་སྲིན་གླིང་དུ་རང་གར་འཁྱམས་ཏེ། །རང་
གི་ཆོས་ཀྱི་སྲོག་འདོར་བ་མང་ཡང་། །ཁོ་བོ་ས་མཐའ་རུ་སྐྱེས་པའི་ཚོང་ཕྲུག །དབུས་
གཙང་རིན་ཆེན་གྱི་གླིང་འདིར་འོངས་ནས། །བཤེས་གཉེན་དེད་དཔོན་གྱི་དྲིན་གྱིས་
བསྐྱངས་པས། །གདམས་ངག་ནོར་བུའི་ཚོགས་འདོད་རྒུར་བླངས་སོ། །ཁྱད་པར་
ཡོངས་རྫོགས་ཀྱི་ལམ་གྱི་རིམ་པའི། །མན་ངག་ཡིད་བཞིན་གྱི་ནོར་བུ་ཐོབ་བྱུང་། །དེ་
ནི་སྒོམ་སྒྲུབ་ཀྱི་རྒྱལ་མཚན་རྩེ་མོར། །བཀོད་དེ་དངོས་གྲུབ་ཀྱི་ཆར་ཆེན་འབེབས་
སོ། །དེང་དུས་བླ་ཆེན་དང་སྟོན་ཆེན་འདི་རྣམས། །གཡོ་སྒྱུ་ཁྲམ་གསུམ་གྱི་བྱ་བ་དུ་
མས། །ཚེ་འདི་ཁོ་ན་ལ་ཤི་སྦྱར་འཐམས་ནས། །འཇིག་རྟེན་ཁྱིམ་པ་ཡི་རྣམ་ཐར་འཛིན་
ནོ། །ཁོ་བོས་ཤེས་རབ་ཀྱི་མིག་གིས་བལྟས་པས། །འཇིག་རྟེན་ཕྱི་མ་ཡི་གཡང་ས་
མཐོང་ནས། །མཐོ་རིས་ཐར་ལམ་དེ་ཚོལ་ལ་ཞུགས་ཤིང་། །དམ་པའི་རྣམ་ཐར་ལ་སྨོན་
གནས་བྱས་སོ། །དེ་འདྲའི་རྣམ་ཐར་ཞིག་ཟིན་པ་བྱུང་ན། །འཇིག་རྟེན་སྟོང་འུར་གྱི་
གྲགས་པ་མེད་ཀྱང་། །བློ་ཆུང་ཁོ་བོ་ནི་དེ་ཡིས་འཚེངས་པས། །རྙེད་བཀུར་སྐལ་བ་དེ་
གཞན་ལ་སྦྱིན་ནོ། །བྱམས་དང་སྙིང་རྗེ་སོགས་ཐེག་ཆེན་ཆོས་སྐད། །གཞན་ཕམ་སྡང་
ཚིག་ཏུ་སྒྲོགས་པའི་དགེ་བཤེས། །ཁ་ཞེ་རྒྱབ་འགལ་དུ་སོང་བ་འདི་རྣམས། །བཟང་



ངན་གང་དུ་ཡང་ཐག་གཅོད་དཀའོ། །ཁོ་བོས་དེ་འདྲ་ཡི་མཁས་གྲལ་ཤོར་ཡང་། །བླ་
མས་གང་གསུངས་ལ་ཡིད་ཆེས་བྱས་ནས། །གང་ཤེས་ཉམས་ལེན་དུ་སྦྱོར་བའི་བརྩོན་
འགྲུས། །བླུན་པོའི་ཨུ་ཚུགས་ཤིག་བྱེད་འདུན་མཆིས་སོ། །ལུང་རིགས་དམ་ཆོས་ཀྱི་
ཆར་བ་ཕབ་ཀྱང་། །ཞེ་རྒྱུད་གྱོང་པོ་འདི་ཡན་པར་བཞག་ན། །དགེ་སེམས་མྱུ་གུ་དེ་
སྐྱེ་བ་དཀའ་བས། །ཆོས་ཀྱི་གནད་འགའ་ཞིག་དེ་ན་འདུག་གོ །ཧ་ཧ་བླ་མ་ཡི་དྲིན་ལ་
བརྟེན་ནས། །རང་སེམས་འདུལ་ཐབས་ཀྱི་གནད་ཅིག་ཐིག་བྱུང་། །ད་ནི་འདི་སྣང་གི་
འཁྲི་བ་བཅད་ནས། །གཏན་གྱི་འདུན་མ་ཞིག་སྒྲུབ་པར་སྨོན་ནོ། །ཕར་ལྟོས་དཔོན་
པོ་དང་ཚུར་ལྟོས་གཡོག་པོ། །འདུལ་རྒྱུའི་དགྲ་བོ་དང་སྐྱོང་རྒྱུའི་ཉེ་དུ། །གང་ཡང་མེད་
ཡི་དབེན་གནས་ཉམས་དགར། །གཅིག་པུར་གནས་དུས་ཤིག་ནམ་ཞིག་ཡོད་ན། །
སྤང་ལྗོངས་མེ་ཏོག་གིས་ཕྱོགས་ཀུན་ཁྱབ་ཅིང་། །འབབ་ཆུ་ནགས་ཚལ་གྱིས་ཁོར་ཡུག་
བརྒྱན་པ། །བྱ་དང་རི་དྭགས་ཚོགས་རྩེ་དགས་རོལ་བའི། །དབེན་གནས་དེ་འདྲ་ཞིག་
ནམ་ཞིག་འགྲིམ་ན། །ཤིང་དྲུང་བྲག་ཕུག་སོགས་གང་འདོད་གནས་སུ། །ལྟོ་གོས་
འཚོ་ཙམ་གྱི་ཆོག་ཤེས་བརྟེན་ནས། །རྩེ་གཅིག་ཏིང་འཛིན་གྱི་རོ་མཆོག་མྱ ངས་
པའི། །སྐལ་བཟང་དེ་འདྲ་ཞིག་ནམ་ཞིག་ཐོབ་ན། །བླ་མ་མཆོག་གསུམ་གྱི་ཐུགས་རྗེས་
དགོངས་ལ། །སྤྲང་བོའི་ཡིད་ལ་ནི་བརྣག་པའི་དོན་འདི། །བགེགས་མེད་སྨོན་པ་
བཞིན་མྱུར་དུ་འགྲུབ་པའི། །བྱིན་རླབས་དངོས་གྲུབ་ཅིག་ད་ལྟ་སྩོལ་ཅིག །ཅེས་པ་
འདི་ནི་བཙུན་གཟུགས་སྙོམ་ལས་པ་ཆོས་ཀྱི་ཉི་མས་རང་གི་སྔར་ཐོས་བསམ་བྱས་པ་གནད་དུ་སོང་
འདུག་པ་ལ་དགའ་བ་བསྒོམ་ཞིང་། སླར་ཐོས་པའི་དོན་དེ་ལ་བསྒྲུབ་པ་སྙིང་པོར་བྱེད་རྒྱུ་ཞིག་བྱུང་ན་
ཅི་མ་རུང་སྙམ་དུ་སྨོན་པ་ཚིག་གི་ལམ་དུ་བྱས་ཏེ་གླུར་བླངས་པའོ། །
12 -



མཛའ་བཤེས་འཇིག་རྟེན་ཕ་རོལ་ཏུ་འགྲོ་བ་
མཐོང་བ་རྐྱེན་བྱས་པའི་གླུ།
ཆོས་
ས་སྐུ་ནམ་མཁའ་ཡི་དབྱིངས་ལས། །འགོག་མེད་གཟུགས་སྐུ་ཡི་ཉི་མས། །
འཕྲིན་ལས་འོད་ཟེར་འབུམ་འགྱེད་པས། །འགྲོ་བའི་བློ་མུན་ཀུན་སེལ་མཛད། །
སྐྱབས་གནས་ཀུན་འདུས་ཀྱི་ངོ་བོ། །དགོས་འདོད་ཀུན་འབྱུང་གི་ནོར་བུ། །བཀའ་
དྲིན་འཁོར་མེད་ཀྱི་བླ་མ། །མི་ཏཱིའི་མཚན་ཅན་ལ་འདུད་དོ། །སྐྱིད་དུས་མཛའ་གྲོགས་
དང་གཉེན་བཤེས།།ངོ་འཛུམ་ཚིག་འཇམ་ཅན་མང་ཡང་།།འཆི་ནད་དྲག་པོ་ཡིས་ཐེབས་
ནས། །ཅི་བྱ་གཏོལ་མེད་ལ་ཐུག་ཚེ། །བློ་རྩེ་གཏད་ཐུབ་ཀྱི་སྐྱབས་གནས། །བླ་མ་
མཆོག་གསུམ་ལས་མེད་ཅིང་། །དམ་པའི་ལྷ་ཆོས་ལས་གཞན་པའི། །ཕན་ནུས་གཅིག་
ཀྱང་ནི་མི་འདུག །གཤིན་རྗེ་ཆོས་རྒྱལ་གྱི་དྲུང་དུ། །དགེ་སྡུག་དབྱེ་བ་དེ་འབྱེད་ཀྱི། །
སྤྱང་པོའི་ཁ་མཁས་ཀྱི་གཏམ་དང་། །ཚིག་འཁྲིའི་རྩོད་པ་འདི་མི་འགྲོ །ད་ལྟའི་བྱེད་
སྤྱོད་ལ་བལྟས་ན། །ཕྱི་མའི་བདེ་སྐྱིད་ཀྱི་ཕྱོགས་ལ། །རེ་བ་ཅུང་ཟད་ཀྱང་མི་འདུག །
དམྱལ་བར་ག་ལེ་རང་ཕེབས་དང་། །ཁྱོད་ཀྱི་ཐུགས་བསྐྱེད་ལས་གྲུབ་པའི། །ལྕགས་ཀྱི་
ཁང་བཟང་གི་ནང་དུ། །ཁྲོ་ཆུ་ཁོལ་མ་ཡི་མཆོད་ཡོན། །རྣོ་ངར་མཚོན་ཆར་གྱི་མེ་ཏོག །
འབར་བའི་མེ་ལྕེ་ཡི་སྣང་གསལ། །ཐོ་ལུམ་མེ་འབར་གྱི་ཞལ་ཟས། །མཆོད་པ་འདི་
དག་ཀུན་བཞེས་ལ། །དམྱལ་སྲུང་འཁོར་ཚོགས་ཀྱི་དབུས་སུ། །སྡུག་བསྔལ་ཆོས་
འཁོར་དེ་བསྐོར་བཞིན། །འཁོར་བ་མ་སྟོང་བར་བཞུགས་ཤིག །དེ་ལྟའི་གླུ་དབྱངས་
འདི་ལྟོས་དང་། །ཚིག་ལ་ཀུ་རེ་ལྟར་ཡོད་ཀྱང་། །དོན་ནི་གནས་ཚུལ་རང་ཡིན་པས། །
• 【3-



རང་གི་རྒྱུད་ཐོག་ཏུ་སོམས་ཤིག །ཅེས་པ་འདི་ཡང་སེར་གཟུགས་ཀྱི་ཁྱིམ་པ་བློ་བཟང་ཆོས་
ཀྱི་ཉི་མས་མཛའ་བཤེས་མང་པོ་འཇིག་རྟེན་ཕ་རོལ་ཏུ་འགྲོ་བ་མཐོང་བ་རྐྱེན་བྱས་ཏེ་རང་ཉིད་ལ་ཕན་
དུ་རེ་ནས་སྨྲས་པའོ། །
- {4 -



དཔལ་ལྡན་འབྲས་སྤུངས་སུ་བྲིས་པའི་གླུ།
རྗེ་བླ་མ་ཡིད་བཞིན་ནོར་བུ་ལ། །བདག་ཁ་ཞེ་མེད་པར་གསོལ་འདེབས་ཀྱི། །
ཐུགས་བརྩེ་བའི་སྤྱན་གྱིས་ཉེར་གཟིགས་ཏེ། །སྤྲང་བློ་སྣ་ཆོས་ལ་བསྒྱུར་དུ་གསོལ། །
བོན་བློ་བཟང་ཆོས་ཀྱི་ཉི་མ་བདག །ངག་གྲེ་འགྱུར་བདེ་མོ་མ་མཆིས་ཀྱང་། །རྒྱུད་སྐྱོ་
ཤས་དྲག་པོས་བསྐུལ་པ་ལས། །གླུ་ཚིག་འགའ་ཁ་ནས་དབང་མེད་ཐལ། །དེང་འཇིག་
རྟེན་བྱ་གཞག་གང་ལ་ཡང་། །བློས་མ་བརྟགས་སྙིང་པོ་ཡོད་ཡོད་འདྲ། །ལར་ཞིབ་ཏུ་
བསམ་བློ་བཏང་བའི་ཚེ། །དོན་སྙིང་པོ་ཅུང་ཟད་ཙམ་ཡང་མེད། །སྒོས་རང་གི་བྱ་སྤྱོད་
ལ་བལྟས་པས། །དུས་གཏན་དུ་ཕན་པ་སྤུ་ཙམ་མེད། །གང་བྱས་ཚད་ཚེ་འདིའི་ལག་
ཆར་སོང་། །ཚུལ་འདི་ལ་གཏིང་ནས་སྐྱོ་བ་སྐྱེས། །ཁོ་འཆི་བདག་རྒྱལ་པོ་བྱུང་ཙ་ན། །
ནོར་དངོས་པོ་སྟེར་བས་བསླུ་མི་ནུས། །ཁ་མཁས་པའི་གཏམ་གྱིས་བཟློག་མི་ཐུབ། །
དཔུང་འཁོར་གཡོག་འཛོམས་ཀྱང་འཐབ་ཏུ་མེད། །རྒྱུ་ནོར་རྫས་ཅི་ཙམ་འབྱོར་ན་
ཡང་། །ཚེ་ཕྱི་མར་སྤུ་ཙམ་ཁྱེར་མི་ནུས། །གཉེན་ཉེ་དུ་འབྲལ་གླགས་མི་ཕོད་ཀྱང་། །དུས་
དེ་ཚེ་གཅིག་ཀྱང་འཁྲིད་དབང་མེད། །ཚེ་འདི་སྣང་ལུས་དང་ལོངས་སྤྱོད་དང་། །
གྲོགས་དགའ་མཛའ་ཐམས་ཅད་ཕྱིར་ལོག་ནས། །རང་གྲོགས་མེད་ནོར་མེད་གོས་
མེད་དུ། །འཕྲང་དམ་པོ་བར་དོར་འཁྱམས་པ་ན། །སེམས་བྱ་སྤུ་རླུང་གིས་ཁྱེར་བ་
བཞིན། །ཡུལ་གར་འགྲོ་གཏོལ་མེད་ཕྱོགས་བཅུར་འཁྱམས། །འཇིགས་སྐྲག་སྣང་སྡུག་
བསྔལ་ཁུར་གྱིས་ནོན། །གནས་ངན་འགྲོའི་གཡང་ཁར་མངོན་དུ་ཕྱོགས། །ལར་དེ་
- Y5 -



འདྲའི་འགག་ལ་བབས་པ་ན། །དུས་ད་ལྟའི་བདེ་སྐྱིད་འབྱོར་པ་ཀུན། །དཔེ་རྨི་ལམ་
ཡུལ་གྱི་བདེ་བ་བཞིན། །ཡིད་དྲན་ཙམ་མ་གཏོགས་ལོན་པ་མེད། །ཚེ་འདི་སྣང་བྱ་བྱེད་
སྣ་ཚོགས་འདིས། །ལར་བསླུའོ་བསླུའོ་དེ་དུས་བསླུ། །ཕོ་གྲུང་པོ་ཡོད་ན་བསླུ་བྲིད་དེས། །
རང་མགོ་སྐོར་མ་ཐིངས་པ་ཞིག་མཛོད། །ཚེ་འདི་ཡི་བྱ་གཞག་ཐམས་ཅད་ཀུན། །
ལར་ཙམ་གྱིས་ཤུལ་དུ་བཞག་བྱས་ནས། །དེའི་དོན་དུ་བསགས་པའི་སྡིག་པའི་ཁུར། །
དང་གཅིག་པུས་ཁུར་ནས་འགྲོ་དགོས་སོ། །བྱ་གར་བབས་གྲིབ་མས་མི་གཏོང་
བཞིན། །རང་གར་འགྲོ་ལས་ཀྱིས་མི་གཏོང་བས། །མི་རང་ལ་རང་གིས་ཤ་ཚ་ན། །
ལས་དཀར་ནག་བླང་དོར་བྱས་ན་འཐད། །འདིར་ཅུང་ཟད་བསགས་པའི་དགེ་བ་
ཡིས། །ཚེ་འདི་སྣང་ཨ་འཐས་སོང་བ་ཡི། །བློ་ཉེས་ཅན་འདི་ཉིད་དྲུང་ཕྱུངས་ནས། །
ཆོས་སྙིང་ནས་སྒྲུབ་པ་བྱེད་པར་ཤོག །ཅེས་པ་འདི་ཡང་བཙུན་གཟུགས་བློ་བཟང་ཆོས་ཀྱི་ཉི་མས་
རང་གཞན་གྱི་སྒོ་གསུམ་གྱི་བྱ་བ་གང་བྱས་འདི་སྣང་ཆོས་བརྒྱུད་ཀྱི་བསླུ་བྲིད་དུ་མཐོང་ནས་སྐྱོ་བའི་རྣམ་པ་ཅུང་
ཟད་ཡིད་ལ་ཤར་བའི་མདོ་ཉིད་ལ་དཔལ་ལྡན་འབྲས་སྤུངས་སུ་བྲིས་པའོ། །
- 16 -



ནམ་ཟླ་དབྱར་དུས་སྐྱིད་པོ་སླེབས་པ་འདི་དགའ་ཡང་།
ནམ་ཟླ་དབྱར་དུས་སྐྱིད་པོ་སླེབས་པ་འདི་དགའ་ཡང། །མྱུར་དུ་ཡལ་ཡོལ་
ཟད་ནས་འགྲོ་བ་འདི་སྐྱོ་བ། །མི་ཚེ་བདེ་སྐྱིད་མྱོང་བའི་དུས་ཚོད་འདི་དགའ་ཡང་། །
མྱུར་དུ་ཡལ་ཡོལ་ཟད་ནས་འགྲོ་བ་འདི་སྐྱོ་བ། །མདངས་མཛེས་མེ་ཏོག་གསར་བ་
ཤར་བ་འདི་དགའ་ཡང་། །སེར་བ་དྲག་པོས་ནམ་འཇོམས་ཆ་མེད་འདི་སྐྱོ་བ། །ནད་
མེད་རྒུད་མེད་ལང་ཚོ་དར་བ་འདི་དགའ་ཡང་། །རྐྱེན་ངན་ཐོག་ཏུ་ནམ་འབབ་ཆ་
མེད་འདི་སྐྱོ་བ། །སྦྲང་མས་འབད་ནས་རྩི་བཅུད་བསགས་པ་འདི་དགའ་ཡང་། །དོན་
མེད་ཕྱུགས་རྫིས་ཞིམ་ཟས་བྱེད་པ་འདི་སྐྱོ་བ། །ད་ལྟ་སེར་སྣས་ནོར་རྫས་བསོགས་པ་
འདི་དགའ་ཡང་། །ཉིན་གཅིག་གཞན་གྱིས་ཧབ་ཐོབ་བྱེད་པ་འདི་སྐྱོ་བ། །འགྲོན་པོས་
ཞག་མལ་ཁང་བཟང་འཛོམས་པ་འདི་དགའ་ཡང་། །སང་ཉིན་རང་སར་སྒྱུར་ནས་
འགྲོ་ད གོས་འདི་སྐྱོ་བ། །ཚེ་འདིའི་བདེ་སྐྱིད་འབྱོར་པ་འཛོམས་པ་འདི་དགའ་
ཡང་། །འཆི་ཉིན་རང་སར་སྐྱུར་ནས་འགྲོ་བ་འདི་སྐྱོ་བ། །མི་རིགས་སྣ་ཚོགས་ཁྲོམ་
དུ་ཞལ་འཛོམས་འདི་དགའ་ཡང་། །མྱུར་དུ་སོ་སོར་གྱེས་ནས་འགྲོ་བ་འདི་སྐྱོ་བ། །ཉེ་
འབྲེལ་མཆེད་གྲོགས་ལྷན་ཅིག་འཛོམས་པ་འདི་དགའ་ཡང་། །ཉིན་གཅིག་སོ་སོར་
གྱེས་ནས་འགྲོ་བ་འདི་སྐྱོ་བ། །ངང་པའི་ཚོགས་རྣམས་འཕུར་ལྡིང་རོལ་པ་འདི་
དགའ་ཡང་། །ངང་ཕྲུག་གཅིག་ཅིག་སྙི་ཡིས་ཟིན་པ་འདི་སྐྱོ་བ། །མཆེད་གྲོགས་ཕལ་
ཆེར་རི་ཁྲོད་འགྲིམ་པ་འདི་དགའ་ཡང་། །བན་ཆུང་སྣ་ཐག་གཞན་ལ་ཤོར་བ་འདི་
- 7 –



སྐྱོ་བ། །དྲོ་འཇམ་ཉི་མ་དགུང་ལ་ཤར་བ་འདི་དགའ་ཡང་། །ནུབ་རིའི་ཕག་ཏུ་བཞུད་
ལ་ཉེ་བ་འདི་སྐྱོ་བ། །སངས་རྒྱས་བསྟན་པ་དར་ཞིང་རྒྱས་པ་འདི་དགའ་ཡང་། །རྟགས་
ཙམ་འཛིན་པའི་དུས་ལ་ཉེ་བ་འདི་སྐྱོ་བ། །རྒྱ་མཚོར་འཇུག་པའི་གྲུ་རྫིངས་འཛོམས་
པ་འདི་དགའ་ཡང་། །མཐུན་ཕྱོགས་རྒྱུ་བའི་རླུང་དང་བྲལ་བ་འདི་སྐྱོ་བ། །གཞུང་ལུགས་
དགོངས་འགྲེལ་ཐོས་བསམ་བྱེད་པ་འདི་དགའ་ཡང། །བརྩོན་འགྲུས་དྲག་པོས
མཐར་ཕྱིན་མེད་པ་འདི་སྐྱོ་བ། །ནེ་ཙོས་མ་ཎིའི་རྗེས་བཟློས་ཤེས་པ་འདི་དགའ་
ཡང་། །དོན་གྱི་ཆ་ཤས་ཙམ་ཡང་མི་ཤེས་པས་སྐྱོ་བ། །ཁ་ནས་སྐྱོ་གླུ་ཡང་ཡང་བླངས་
པ་འདི་དགའ་ཡང་། །རྒྱུད་ལ་སྦྱོར་བའི་ཉམས་ལེན་མེད་པ་འདི་སྐྱོ་བ། །ཞེས་པ་འདི་
ཡང་འདུ་གསུམ་པ་བློ་བཟང་ཆོས་ཀྱི་ཉི་མས་སྨྲས་པའོ། །
- 18 -



རང་ལ་གྲོས་བཏབ་པའི་གླུ།
དྲིན་ཅན་གྱི་བླ་མ་མི་ཏཱིའི་མཚན། །བྱང་ཆུབ་ཀྱི་བར་དུ་སྙིང་དབུས་བཞུགས།།
ཆོས་མེད་ཀྱི་སྙིང་རུལ་བློ་བཟང་མིང་། །སྐྱོ་ཤས་ཀྱི་གླུ་དབྱངས་ལེན་འདི་དགོངས། །
དྲིན་ཅན་གྱི་བླ་མ་ཁྱོད་དྲིན་ལས། །དམ་ཆོས་ཤིག་བྱེད་འདོད་སྐྱེས་ན་ཡང་། །སང་བྱ་
དང་གནང་བྱའི་ངང་ལ་ལུས། །ད་ལྟའི་བར་གྱི་ནར་སོང་བས་སྐྱོ། །སྐུ་བསོད་ཀྱི་རྒད་
པོ་གཡོ་ཅན་འདིས། །རང་སེམས་ཀྱི་བྱིས་པ་མགོ་སྟོང་དེ། །ཐབས་མཁས་ཀྱི་བསླུ་བྲིད་
སྣ་ཚོགས་ཀྱིས། །ད་ལྟའི་བར་བྲན་དུ་བཀོལ་བར་བྱས། །གཅིག་རྗེས་སུ་གཅིག་གིས་
འཐུད་པ་ཡི། །ཟིན་མེད་ཀྱི་དོན་མེད་བྱ་གཞག་ལ། །ད་ལྟའི་བར་འབད་འབུངས་བྱས་
བྱས་ནས། །དོན་ཆེན་ལས་ཉམས་འདི་སྐྱོ་བ་ལ། །མི་ཕན་པ་ཕན་པ་ལྟར་བཅོས་
པའི། །ཉེ་དུ་དང་འཁོར་གཡོག་དོན་ཆེད་དུ། །འདི་ཕྱི་ནི་གཉིས་ཕུང་ལས་ལ་ཞུགས། །
ངང་ཚུལ་འདི་བསམ་ན་ཡིད་རེ་སྐྱོ། །ཕན་ལན་དུ་གནོད་པ་སྐྱེལ་བྱེད་ཅིང་། །གར་
བབས་ཀྱང་གཡོ་སྒྱུ་ཁོ་ནས་བསླུ། །གྲོགས་ངན་གྱི་ལོག་སྒྲུབ་འདི་མཐོང་ཚེ། །གཅིག་པུ་
རུ་དབེན་པར་གནས་ལ་སྨོན། །དགྲ་འདུལ་དང་གཉེན་སྐྱོང་བྱས་བྱས་ཀྱང་། །དགྲ་
བོ་ལ་ཐུལ་བའི་དུས་མེད་ཅིང་། །གཉེན་རྣམས་ལ་མགུ་བའི་དུས་མ་བྱུང་། །ད་ནི་
རང་བྱེད་འཕྲོ་བཤོལ་ན་ལེགས། །ཉེ་དུ་དང་མཛའ་བཤེས་སྡེ་དགོན་དོན། །ཆགས་
སྡང་གིས་སྡིག་པ་བསགས་བསགས་ནས། །འཆི་དུས་སུ་མཛའ་བཤེས་ཤུལ་དུ་
བཞག །འབྲས་བུ་ནི་རང་ཉིད་ཁོ་ནས་མྱོང་། །གཞན་དོན་དུ་རང་ཉིད་ངན་འགྲོ་
མ 9 -



རུ། །བསམ་བཞིན་དུ་འཚེང་བའི་སྐྱེ་བོ་ཁྱོད། །གཞུང་བཟང་གི་དམ་པ་མཆོག་ཅིག་
གམ། །ཡང་ན་ནི་སྨྱོན་པ་རང་དུ་ངེས། །ཀྱེ་མ་ཧོ་བསམ་བཞིན་མཆི་མ་འཆོར། །ངུ་
སྐད་ཀྱིས་སྐྱོ་གླུ་འདར་བཞིན་བླངས། །བྱམས་བརྩེ་ཡི་གཏེར་ཆེན་བླ་མ་རྗེས། །ཐུགས་
རྗེ་ཡིས་གཟིགས་ན་གཟིགས་རེ་རན། །ཐ་མལ་གྱི་མ་ཡིས་རང་གི་བུ། །ངུ་སྐད་ཙམ་
འདོན་ལའང་རྗེས་བརྩེ་ན། །བརྩེ་ཆེན་གྱི་ཐུགས་རྗེའི་གཞན་དབང་ཅན། །བུ་ཆུང་
གི་སྨྲེ་སྔགས་ཅིས་མི་དགོངས། །འདིར་འབད་ཀྱི་དགེ་བའི་ཚ་ཟེར་གྱིས། །འགྲོ་ཀུན་
གྱི་སྙིང་གི་པདྨོའི་ཚལ། །བཤད་སྒྲུབ་ཀྱི་འདབ་བརྒྱ་རྒོད་བྱས་ཏེ། །ལུང་རྟོགས་ཀྱི་སྦྲང་
རྩིའི་གཡུར་ཟ་ཤོག །ཅེས་པ་འདི་ནི་སྙོམ་ལས་པ་བློ་བཟང་ཆོས་ཀྱི་ཉི་མས་རང་ཉིད་ཀྱི་ཀུན་ཏུ་སྤྱོད་
པ་ལ་ཡིད་མུག་ནས་གྲོས་བཏབ་པའོ། །
- 20 -



སྐྱོ་མགུར།
མཚུངས་མེད་དྲིན་ཅན་གྱི་བླ་མ། །འབྲལ་མེད་སྙིང་དབུས་སུ་བཞུགས་ནས། །
ཆོས་མེད་སྙིང་རུལ་གྱི་བུ་ལ། །ཚད་མེད་ཐུགས་རྗེ་ཡིས་གཟིགས་དང་། །རྙེད་དཀའི་
དལ་འབྱོར་དེ་རྙེད་ནས། །མཇལ་དཀའི་བསྟན་པ་དང་མཇལ་ཡང་། །མི་ཚེ་སྟོང་
ཟད་དུ་གཏོང་བའི། །འདུན་མ་གཏན་ཉེས་འདི་སྐྱོ་བ། །ཕྱི་ཚུལ་དམ་པ་རུ་བཅོས་
ནས། །གཞན་མགོ་ཚུལ་འཆོས་ཀྱིས་བསྐོར་ཀྱང་། །ལུང་རྟོགས་ཡོན་ཏན་གྱིས་དབེན་
པས། །ཤེས་རྒྱུད་ཐ་མལ་དུ་ལུས་སོ། །དད་ལྡན་བུ་སློབ་ཀྱི་དབུས་སུ། །ཁ་བདེས་ཆོས་
བཤད་ལ་མཁས་ཀྱང་། །ལག་ལེན་ཁྱིམ་པ་ལས་སྡུག་པས། །ཁ་ཞེ་རྒྱབ་འགལ་དུ་སོང་
ངོ༌། །ཕྱོགས་འདིའི་དད་ལྡན་གྱི་སྐྱེ་བོས། །ཡར་འདྲེན་དམ་པ་རུ་བཟུང་ཡང་། །སྐྱོབ་
པའི་ནུས་པ་ནི་མེད་པས། །རང་གཞན་ཕུང་འདྲེན་དུ་འདུག་གོ །དགོན་སྡེའི་ཁྲི་
ཁུར་དེ་བབས་པས། །དམ་ཆོས་འཆད་ཉན་ལ་རེམས་ཀྱང་། །བློ་གསལ་དོན་གཉེར་
གྱི་ཚོགས་ལ། །ཐོས་བསམ་ཡར་སྐྱེད་ཅིག་མ་བྱུང་། །མི་མེད་དབེན་གནས་སུ་སོང་
སྟེ། །འཆི་ཆོས་བྱེད་འདོད་ཅིག་ཡོད་ཀྱང་། །སྔོན་བསགས་ལས་ངན་གྱི་དབང་གིས། །
ཐོག་ཏུ་ཁེལ་དུས་ཤིག་མི་འདུག །ད་ནི་གང་ལ་རང་བལྟས་ཀྱང་། །མི་ལུས་དོན་ལྡན་
ཞིག་མི་འདུག །ཕ་རྒན་མི་ཏཱི་ཡི་ཐུགས་རྗེས། །མྱུར་དུ་དགའ་ལྡན་དེར་དྲོངས་ཤིག །
ཅེས་པའང་འདུ་ཤེས་གསུམ་པ་བ་བློ་བཟང་ཆོས་ཀྱི་ཉི་མས་སྐྱོ་གླུ་དབང་མེད་དུ་ཤོར་པའོ། །
- 2 -



པེའི་ཅིང་དུ་བྲིས་པའི་སྐྱོ་གླུ།
ཆོས་སྡེ་སྣོད་ངག་ཏུ་འཆད་ལ་དབང་། །བྱམས་སྙིང་རྗེས་ཐུགས་རྒྱུད་ཡོངས་
སུ་གཏམས། །དྲིན་སངས་རྒྱས་ཀུན་ལས་ཆེས་ལྷག་པའི། །ཕ་བླ་མ་སྙིང་དབུས་པདྨོར་
བཞུགས། །རྗེ་ཁྱོད་ཀྱི་དྲིན་ལས་སྤྲང་བཙུན་བདག །རྒྱུད་དད་དང་སྐྱོ་བས་ཉེར་
བསྐུལ་ཏེ། །ཚེ་བློས་བཏང་སྒྲུབ་པ་བྱེད་སྙམ་དུ། །སྙིང་རུས་པའི་གཏིང་ནས་དམ་
བཅས་ཀྱང་། །རྒྱུད་དྲེད་དུ་འཇུག་པའི་བདུད་ལས་ལ། །མིང་གཞན་དོན་བཏགས་
པའི་བསླུ་བྲིད་འདིས། །དུས་ད་བར་མགོ་བོ་འཁོར་འཁོར་ནས། །ཆོས་གདམས་
ངག་ཟབ་རྒྱ་དཔེ་ལ་ལུས། །ད་འཆི་བདག་ཕོ་ཉ་སླེབས་ལ་ཉེ། །ཚེ་ཕྱི་མར་ཕན་ཐབས་
འདི་བྱས་ཞེས། །བློ་གཏད་ཐུབ་གདེང་ནི་ཅང་མེད་པས། །ཡིད་གཞུ་ལྟར་བཀུག་ཀྱང་
མདའ་ལྟར་ཤོར། །ཡུལ་ཆོས་མེད་མཐའ་འཁོབ་འདི་འདྲར་འཁྱམས། །དབང་སྣ་ཐག་
བཙན་པོའི་ལག་ཏུ་ཤོར། །ཆོས་སྒོམ་སྒྲུབ་ཕྱོགས་ལ་རེ་ཐག་ཆད། །འདི་བསམ་གྱིན་
སྙིང་ལ་ནད་དུ་ཐིང་། །ཁོང་སྔོན་བྱོན་དམ་པའི་རྣམ་ཐར་དང་། །གྲོགས་ཆོས་མཐུན་
བྱ་བཏང་མཛད་སྤྱོད་དང་། །གནས་གཡའ་སྤངས་དབེན་པའི་ཡོན་ཏན་རྣམས། །དུས་
ལན་རེ་དྲན་ཚེ་མཆི་མ་འཆོར། །རྗེ་མི་ལ་ལྟ་བུའི་སྙིང་རུས་ཀྱིས། །ཁོང་སངས་རྒྱས་གྲལ་
ཞིག་བསྙེགས་འདོད་ཀྱང་། །ཟོབ་སྣ་དགུས་དད་ལྡན་བསླུ་བྱེད་པའི། །ཁོ་ཆོས་འཚོང་
མཁན་གྱི་གྲལ་ཞིག་ཐོབ། །རང་ཅི་ཡིན་གར་འགྲོ་མི་ཤེས་ཀྱང་། །གཞན་ཤི་གསོན་
ཡར་འདྲེན་བྱེད་ཁུལ་གྱིས། །ཟས་དད་གཤིན་དཀོར་ལ་སྤྱད་སྤྱད་ནས། །ཚེ་ཕྱི་མར་
• 22 -



འཇལ་དགོས་བུ་ལོན་བླངས། །རྒྱུད་ཉིན་བཞིན་མི་དགེ་སྡིག་པས་གང་། །ཚེ་ཡུད་
ཙམ་རེས་ཀྱང་འཆི་ལ་བསྙེགས། །གནས་ངན་སོང་སྡུག་བསྔལ་བཟོད་གླགས་མེད། །
ད་ཅི་དྲག་ཅི་དྲག་ང་རེ་འཇིགས། །སྐྱབས་ཀུན་འདུས་བླ་མ་མི་ཏཱི་པ། །སྤྲང་སྐྱིད་སྡུག་
ལེགས་ཉེས་ཅི་བྱུང་ཡང་། །རྗེ་ཁྱོད་མིན་རེ་ས་གཞན་མེད་པས། །ཚེ་འདི་ཕྱིའི་འདུན་
མ་ཁྱེད་རང་མཁྱེན། །ལམ་ངེས་འབྱུང་བྱང་སེམས་ལྟ་བུ་དང་། །དཔལ་བསྐྱེད་རྫོགས་
རྟོགས་པ་མཐར་ཕྱིན་ནས། །མཆོག་སྐུ་གསུམ་གོ་འཕང་མངོན་གྱུར་ཏེ། །མ་འགྲོ་ཀུན་
འདྲེན་པའི་དཔལ་གྲུབ་མཛོད། །དུས་ནམ་ཞིག་འཆི་བས་ཟིན་པའི་ཚེ། །ཁྱོད་ཐུགས་
རྗེའི་འོད་ཟེར་ལྕགས་ཀྱུ་ཡིས། །ཡིད་དགའ་ལྡན་ཆོས་ཀྱི་ཕོ་བྲང་དེར། །དུས་མྱུར་བ་
ཉིད་དུ་དྲང་དུ་གསོལ། །ཁྱོད་ནམ་ཞིག་འཛམ་གླིང་འདིར་བྱོན་ནས། །ཆོས་བདུད་
རྩིའི་དགའ་སྟོན་འགྱེད་པའི་ཚེ། །བདག་འཁོར་གྱི་དང་པོར་གྱུར་ནས་སུ། །མཆོག་
བྱང་ཆུབ་ལུང་བསྟན་ཐོབ་པར་ཤོག །ཅེས་པ་འདི་ཡང་བློ་བཟང་ཆོས་ཀྱི་ཉི་མས་རང་གི་
གནས་ཚུལ་ལ་སྐྱོ་ནས་རྒྱལ་ཁབ་དེའི་ཅིང་དུ་སྨྲས་པའོ། །
23.



སྐྱོར་མོ་ལུང་ནས་བྲིས་པའི་གླུ།
རྗེ་སངས་རྒྱས་ཐམས་ཅད་འདུས་པའི་བདག །ཆོས་བརྒྱད་ཁྲི་བཞི་སྟོང་འབྱུང་
བའི་གནས། །ཚོགས་འཕགས་པའི་དབུས་ན་འགྲན་ཟླ་བྲལ། །ཕ་ཡེ་ཤེས་དཔལ་འབྱོར་
གཙུག་ན་རྒྱལ། །སྨད་མདོ་ཁམས་ཕྱོགས་ཀྱི་བཙུན་པ་ང་། །སྔོན་བསགས་པའི་ལས་
སྨོན་བཟང་པོའི་མཐུས། །རྟེན་དལ་འབྱོར་ཚང་བའི་མི་ལུས་ཐོབ། །མཇལ་དཀའ་བའི་
བསྟན་དང་བཤེས་ལ་མཇལ། །རིགས་ཀུན་བདག་རྡོ་རྗེ་འཆང་ཆེན་ཉིད། །མིའི་ཟོལ་
བརྟེན་དཔལ་ལྡན་བླ་མ་ལས། །དབང་རྗེས་ལུང་མན་ངག་མང་ཉན་པས། །བློ་སྦྱོང་
ཐབས་ཅུང་ཟད་ཤེས་ཙམ་བྱུང་། །ལོ་བཅུ་བདུན་ཐོག་ཏུ་རྐྱེན་གྱིས་བསྐུལ། །གནས་
འཁོར་བ་འདི་ལ་སྐྱོ་བ་སྐྱེས། །ཉེས་མང་ལྡན་ཕ་ཡུལ་ཉེ་དུ་སྤངས། །གནས་དབེན་
པར་སྒྲུབ་པ་བྱེད་བསམ་ནས། །ལོ་བཅུ་དགུ་ལོན་པ་ཕག་གི་ལོར། །ལུང་རིགས་པའི་
རྒྱ་མཚོ་ཆེན་པོ་ལ། །ཁོང་མཁས་མང་དད་ཚོགས་འདུས་པའི་གནས། །སྟོད་གངས་
རིའི་ར་བའི་ལྗོངས་སུ་ཕྱིན། །ལྷ་ཇོ་ཤཱཀྱ་ལ་སོགས་རྟེན་གསུམ་མཇལ། །གནས་ཁྱད་
འཕགས་དཔལ་ལྡན་འབྲས་སྤུངས་སུ། །སྐྱབས་དཀོན་མཆོག་འཇིགས་མེད་དབང་
པོའི་དྲུང་། །རྒྱུ་ཕར་ཕྱིན་ཐེག་པར་སློབ་གཉེར་བྱས། །དུས་དེ་ཚེ་རང་གཞན་མང་པོ་
ཡི། །ལས་བྱ་བྱེད་སྤྱོད་པ་སྣ་ཚོགས་མཐོང་། །སེམས་ཤིན་ཏུ་སྐྱོ་བ་དང་བཅས་པས། །
གནས་དབེན་པར་སྒྲུབ་པ་བྱེད་སྙམ་ཤར། །སྔོན་དུས་སུ་མི་ལ་རས་པ་དེས། །ཚེ་བློས་
བཏང་སྒྲུབ་པ་སྙིང་པོར་བྱས། །ཡུན་ཐུང་ངུ་ཚེ་གཅིག་ལུས་གཅིག་ལ། །མཆོག་སངས་
- 24 -



རྒྱས་གོ་འཕང་མངོན་དུ་མཛད། །དུས་ད་ལྟ་ཕལ་ཆེར་སྙན་གྲགས་ཕྱིར། །རང་རྒྱུད་
ཐོག་མི་ཁེལ་ཁ་བཤད་ཀྱི། །སྡིག་ཁོང་ཁྲོ་ང་རྒྱལ་འཕེལ་བྱས་ཏེ། །ཚེ་ཕྱི་མར་ངན་འགྲོར་
ནན་གྱིས་འཕེན། །ཉིན་མཚན་དུ་འབད་ནས་ཆོས་སྒྲུབ་ཀྱང་། །མེ་འབར་བའི་ནང་
དུ་སྣུམ་བླུག་བཞིན། །ཉོན་མོངས་པའི་གྲོགས་སུ་འགྲོ་བ་ཡི། །ཚུལ་འདི་ལ་བསམ་གྱིན་
གཏིང་ནས་སྐྱོ། །རང་བསླབ་བྱ་ཕྲ་མོའང་མི་བསྲུང་བར། །གཞན་སྐྱེ་བོ་མཆོག་
དམན་ཐམས་ཅད་ལ། །སྨོད་ཚིག་མདའ་དྲག་པོ་མང་དུ་འཕེན། །རང་རྒྱུད་ཀྱི་དགེ་
རྩ་ལྷག་མེད་འཇོམས། །འདི་བསམ་གྱིན་ཆོས་ཀྱི་ཉི་མ་བདག །རྗེ་མི་ལའི་རྣམ་ཐར་
སྙིང་ནས་དྲན། །གནས་དབེན་པའི་རི་ཁྲོད་ཉམས་དགའ་རུ། །དུས་ད་ལྟ་སོང་ན་
དགའ་བ་ལ། །མི་བདག་གིས་ཉམས་སུ་བླང་བྱའི་ཆོས། །རྗེ་རྒྱལ་བའི་གསུང་རབ་ཀུན་
གྱི་གནད། །ལྟ་སྒོམ་དང་སྤྱོད་པ་མ་འཁྲུལ་བ། །བློ་རབ་འབྲིང་ཀུན་ལ་ཕན་པའི་ཆོས། །
གཞུང་བྱང་ཆུབ་ལམ་རིམ་ལས་ལྷག་མེད། །དེ་ཚུལ་བཞིན་ཉམས་སུ་ལེན་ནུས་ན། །
ཚིག་སྐམ་པོ་ཁ་བཤད་མ་ཤེས་ཀྱང་། །དགྲ་འཆི་བདག་སླེབས་ཚེ་འགྱོད་མི་དགོས། །
དུས་རྒྱུན་དུ་ཚོགས་བསགས་སྒྲིབ་སྦྱོང་དང་། །མཆོག་གསུམ་ལ་གསོལ་བ་འདེབས་
པ་དང་། །རང་སེམས་ལ་བྱ་ར་བྱེད་ནུས་ན། །ཚུལ་དེ་ལས་མཆོག་གྱུར་ཉམས་ལེན་
གང་། །རྐྱེན་གང་བྱུང་བྱང་ཆུབ་ལམ་བསྒྱུར་ན། །དགྲ་ན་ཚ་སྡུག་བསྔལ་ལ་སོག
པ། །རྐྱེན་བཟང་ངན་གང་ཞིག་བྱུང་ན་ཡང་། །དུས་ཀུན་ཏུ་ཡིད་བདེ་འབའ་ཞིག་
འབྱུང་། །ཚེ་གཅིག་ལ་སངས་རྒྱས་ཐོབ་བྱེད་ཐབས། །སྔགས་བླ་མེད་རིམ་གཉིས་རྣལ་
འབྱོར་ལ། །འབད་ནུས་ན་བདག་ལ་དེ་ཉིད་ལས། །ཆེས་ཟབ་ཟབ་སྐད་པ་ཅང་མི་
དགོས། །དུས་དེང་སང་སྙིགས་མ་ཆེར་བདོས་པས། །ཕར་གཞན་ལ་ཕན་པར་སྨྲས་
ན་ཡང༌། །ཚུར་འཁོན་དུ་འཛིན་པར་བྱེད་པ་ལ། །སྙིང་བརྩེ་བའི་གྲོས་ཀྱིས་ཅི་ཞིག་
ཕན། །རྗེ་རྒྱལ་བའི་བསྟན་པ་རིན་ཆེན་ཀྱང་། །བསྟན་འཛིན་པར་རློམ་པ་རྣམས་ཀྱིས་
-25 -



དཀྲུགས། །དུས་འདི་རུ་བསྟན་པའི་ཁུར་འདེགས་ལས། །རང་གཅིག་པུར་ཞེ་གྱོང་
བཏུལ་ན་ལེགས། །རང་སངས་རྒྱས་གོ་འཕང་ཐོབ་པའི་ཚེ། །མ་འགྲོ་བའི་དོན་ཡང་
དེ་དུས་ནུས། །ཁོང་སངས་རྒྱས་བསྟན་པའང་དེ་ཚེ་སྤེལ། །དོན་དེ་ཕྱིར་ད་ལྟ་རང་
མགོ་ཐོན། །རྟེན་དལ་འབྱོར་ཐོབ་པ་ཤིན་ཏུ་དཀའ། །ཚེ་མི་རྟག་ནམ་མཁའི་གློག་
དང་འདྲ། །དུས་དེ་རིང་མི་འཆིའི་ངེས་མེད་པས། །ཆེས་མྱུར་བར་སྒྲུབ་ལ་གཞོལ་
བར་རིགས། །སྔོན་སྡིག་ལྟུང་རྒྱལ་པོའི་མཛོད་ཙམ་བསགས། །དུས་ད་ལྟའང་ཉིན་
བཞིན་ཆེས་མང་བསགས། །དགེ་རྣམ་དག་སྣ་གཅིག་ཙམ་མ་གྲུབ། །ཚེ་ཕྱི་མར་གར་
འགྲོ་སོམ་དང་ཀྭ །གནས་འཁོར་བ་སྡུག་བསྔལ་རང་བཞིན་ལས། །དུས་མྱུར་དུ་ཐར་
བར་འདོད་ན་ནི། །ད་ཁ་བཤད་རླུང་ལ་མ་བསྐུར་བར། །རང་རྒྱུད་སྟེང་སྐོར་ལ་
ཉམས་སུ་ལོང་། །སྔོན་བྱོན་པའི་སྐྱེས་ཆེན་གྲངས་ཡས་ཀྱིས། །ཚེ་ཧྲིལ་བོར་སྒྲུབ་པ་
མཛད་པ་བཞིན། །མི་བདག་ཀྱང་དབེན་པའི་རི་སུལ་དུ། །ཆོས་ཚུལ་བཞིན་ཉམས་
སུ་ལེན་པར་སྨོན། །མི་གཞན་གྱི་བྱ་བྱེད་མང་མཐོང་ནས། །བདག་རང་གིས་རང་ལ་
གྲོས་བཏབས་པ། །འདིས་རང་དང་གཞན་ལ་སྨན་པ་དང་། །སྒོམ་སྒྲུབ་རྒྱུད་བསྟན་
པ་དར་རྒྱས་ཤོག །ཅེས་པ་འདི་ནི་བློ་བཟང་ཆོས་ཀྱི་ཉི་མས་རང་ལོ་བཅུ་དགུ་པར་དབུས་གཙང་
དུ་དཔལ་ལྡན་འབྲས་སྤུངས་ཆོས་ཀྱི་སྡེ་ཆེན་པོར་ཆོས་གྲ(གྲལ） འགྲིམས་སྐབས་དཔེ་ཆ་འཛིན་
སྐྱོར་མ་ནུས་པར་ངལ་བསོ་སྐབས་ཤིག་ཏུ་རང་ལ་ཆིག་ལབ་ཏུ་སྐྱོར་མོ་ལུང་ནས་སྨྲས་པའོ། །
- 26



མྱུར་དུ་འགྱུར་བས་སྐྱོ་བ།
དབྱར་དུས་ཆུ་འཛིན་འབྲུག་སྒྲ །ཆར་རྒྱུན་གློག་དམར་འཁྱུག་པ། །རྟེན་འབྲེལ་
དབང་གིས་འཛོམས་ཀྱང་
། །མྱུར་དུ་འགྱུར་བས་སྐྱོ་བ། །ལྗོན་ཤིང་འདི་དག་ཀུན་ཀྱང་། །
གཡུ་ལོ་མཛེས་པས་བརྒྱན་ཡང་། །ནམ་ཞིག་ལོ་འབྲས་བྲལ་ནས། །སྐྱ་བོར་འགྱུར་
པས་སྐྱོ་བ། །ནེའུ་གསིང་ཀུན་ཀྱང་ནེ་ཙོའི། །གཤོག་པ་ཇི་བཞིན་ལྗང་བ། །ནམ་ཞིག་
སེར་པོར་གྱུར་ནས། །ཡིད་མི་འོང་བས་སྐྱོ་བ། །མེ་ཏོག་འཛུམ་པའི་ན་ཆུང་། །བུང་
བའི་གདུབ་ཀོར་གཡོ་ཡང་། །ནམ་ཞིག་བ་མོས་བཅོམ་ནས། །ཐལ་བར་འགྱུར་བས་
སྐྱོ་བ། །ཁུ་བྱུག་ངག་སྙན་དེ་ཡང་། །ད་ལྟ་ལྷང་ལྷང་སྒྲོག་ཀྱང༌། །མྱུར་དུ་ཡུལ་གཞན་
འགྲོ་བའི། །ངང་ཚུལ་བསམ་ན་སྐྱོ་བ། །ད་ལྟའི་བདེ་སྐྱིད་གཉེན་གསུམ། །ལས་ཀྱིས་
གཅིག་ཏུ་འཛོམས་ཀྱང་། །མྱུར་དུ་སོ་སོར་འབྲལ་བའི། །ངང་ཚུལ་བསམ་གྱིན་སྐྱོ་བ། །
ཚེ་ནི་ནམ་མཁའི་གློག་འདྲ། །ལང་ཚོ་མེ་ཏོག་དང་མཚུངས། །ད་ལྟ་བརྟན་བརྟན་འདྲ་
ཡང་། །མྱུར་དུ་འཇིགས་པས་སྐྱོ་བ། །དེས་ན་སྒེག་པའི་རྡོ་རྗེ། །དབེན་པའི་རི་ལ་སོང་
ནས། །ཕྱི་མར་འགྲོ་བའི་རྒྱགས་ཕྱེ། །སྒྲུབ་པ་སྙིང་བོར་བྱོས་ཤིག ། ཅེས་པའང་དབྱར་གྱི་
ལང་ཚོ་ལ་བལྟས་པས་འདི་འདྲ་ཞིག་སེམས་ལ་ཤར་ནས་བྲིས།
27



བསྟན་པ་རྒྱལ་མཚན་ལ་སྤྲིངས་པའི་མགུར།
གནས་འཁོར་བའི་ཕུན་ཚོགས་ཐམས་ཅད་ལ། །ཡིད་གཏིང་ནས་ལོག་པའི་སྐྱོ་
ཤས་ཀྱིས། །ཆོས་སྒྲུབ་པ་སྙིང་པོར་མཛད་པ་ཡིན། །ཁྱོད་བློ་གསལ་བསྟན་པ་རྒྱལ་
མཚན་གྱིས། །འདིར་བསྙེན་བཀུར་ལྷ་རྫས་བཅས་སྤྲིངས་ཤིང་། །ཚེ་འདི་ཕྱིའི་འདུན་
མ་སྒྲུབ་ཚུལ་གྱི། །གཏམ་ཚིགས་སུ་སྤེལ་བ་དགོས་སོ་ཞེས། །གཟུགས་ཡི་གེར་བྲིས་
ནས་བསྐུར་བ་འབྱོར། །དུས་དེང་སང་རབ་བྱུང་ཐམས་ཅད་ཀྱིས། །ཆོས་ཐོས་བསམ་
སྒོམ་པ་ཡལ་བོར་ནས། །ཚོང་ཞིང་ལས་བུན་སྐྱེད་ལ་སོགས་པ། །དམན་ཁྱིམ་པའི་བྱ་
བ་ཉམས་ལེན་དུས། །ཚེ་འདི་སྣང་འཁྲི་བ་ཀུན་བཅད་ནས། །མཆོག་ཐར་པ་སྒྲུབ་ལ་
རྩེ་གཅིག་ཏུ། །ཐུགས་བརྩོན་པས་གཞོལ་བ་ཁྱེད་རྣམས་ལ། །བདག་སྙིང་གི་ཁོང་
ནས་ཡི་རང་ངོ༌། །ལར་ད་དུང་ཇི་སྲིད་འཚོ་ཡི་བར། །གྱོང་ལྟོ་གོས་གཉིས་ལ་ལེགས་
བསྐུར་ནས། །རྟེན་དལ་འབྱོར་སྙིང་པོ་ལེན་པ་ལ། །ཁྱོད་སྙིང་རུས་བསྐྱེད་ཅིག་བསྟན་
རྒྱལ་བ། །གཞི་དམ་སྡོམ་རྩྭ་ལྟར་ཡལ་བོར་ནས། །ལམ་བསྐྱེད་རྫོགས་བསྒོམ་ཡང་དོན་
མེད་ཡིན། །དོན་དེ་ཕྱིར་བསྲུང་སྡོམ་དག་པ་ལ། །གནད་དམ་པར་ཟུངས་ཤིག་བསྟན་
རྒྱལ་བ། །ལམ་ཐུན་མོང་རིམ་པར་མ་སྦྱངས་པར། །དཔལ་གསང་སྔགས་འཇུག་པའི་
གནས་མེད་པས། །ཆོས་བྱང་ཆུབ་ལམ་གྱི་རིམ་པ་ལ། །རྒྱུད་སྔོན་དུ་སྦྱོངས་ཤིག་བསྟན་
རྒྱལ་བ། །རྒྱུད་ཀུན་སློང་ངན་པའི་དབང་གྱུར་ན། །ཆོས་གང་བྱས་ངན་འགྲོའི་རྒྱུ་ཡིན་
པས། །ཁྱོད་ཉམས་ལེན་གང་བྱེད་བྱང་སེམས་ཀྱིས། །རྩིས་ཟིན་པར་མཛོད་ཅིག་བསྟན་
རྒྱལ་བ། །དུས་ཉིན་བཞིན་དགེ་བ་གང་བྱས་ཀུན། །དཔལ་རྫོགས་པའི་སངས་རྒྱས་
-28 -



རྒྱུར་བསྔོས་ཤིང་། །དེ་དམིགས་མེད་ལྟ་བས་རྒྱས་བཏབ་ན། །དགེ་འཛད་མེད་འཕེལ་
ལོ་བསྟན་རྒྱལ་བ། །ལོ་ཟླ་བ་རེ་རེ་ཙམ་བསྒོམ་པས། །རྒྱུད་གར་ཡང་ཕྱིན་པར་མི་འགྱུར་
བས། །ཡུན་ཚེ་དང་སྒྲུབ་པ་སྙོམས་པ་འདི། །དོན་གཙོ་བོ་ཡིན་ནོ་བསྟན་རྒྱལ་བ། །
འདི་ཅུང་ཟད་བསགས་པའི་དགེ་བ་ཡིས། །ཁྱོད་སྒྲུབ་པ་བགེགས་མེད་མཐར་
ཕྱིན་ཅིང་། །གནས་འོག་མིན་ཆོས་ཀྱི་ཕོ་བྲང་དེར། །དུས་མྱུར་དུ་ཞལ་འཛོམས་
འགྱུར་བར་སྨོན། །ཞེས་པ་འདི་ནི་འདི་སྣང་གི་འཁྲི་བ་ཐམས་ཅད་དུ་བཙན་ཆོད་དུ་སྤངས་ཏེ་་
སྒྲུབ་གནས་ཀུན་གྱི་རྒྱལ་པོ་དཔལ་ཞ་ལུ་རི་ཕུག་གི་དབེན་པར་ཕུག་སྒོ་འདག་སྦྱར་གྱིས་ཚེ་དང་སྒྲུབ་པ་
སྙོམས་པའི་སྙིང་སྟོབས་ཅན་དགེ་ཚུལ་བསྟན་པ་རྒྱལ་མཚན་གྱིས་ཁ་བ ཏ ག ས་དང་བཅས་ཞལ་
གདམས་ཤིག་དགོས་ཞེས་འཕྲིན་ཡིག་གི་ལམ་ལས་བསྐུལ་བ་ལ་བརྟེན་ནས་དྲེད་པོ་ཆོས་རྒྱུས་མཁན་
བློ་བཟང་ཆོས་ཀྱི་ཉི་མས་ལུམྦུ་ནི་སྐྱེད་ཚལ་ལྟ་བུ་དབེན་གནས་རི་ཕུག་ཆོས་ཀྱི་ཕོ་བྲང་ནས་ཐོགས་
མེད་དུ་བྲིས་ཏེ་སྤྲིངས་པའོ། །
29



གནས་མཆོག་རི་བོ་རྩེ་ལྔ་ནས་སྨྲས་པའི་གླུ།
རྗེ་རྒྱལ་བ་ཀུན་གྱི་ཡབ་གྱུར་ཀྱང་། །དཔལ་རྒྱལ་སྲས་གཞོན་ནུའི་ཚུལ་བཟུང་
ནས། །མགོན་རྒྱལ་བའི་མཛད་པ་སྒྲུབ་མཛད་པ། །སྐྱབས་འཇམ་དཔལ་དབྱངས་ལ་
གུས་པས་འདུད། །ལྷ་འཇམ་དཔལ་གཞོན་ནུའི་ཞིང་ཁམས་དངོས། །རི་དྭངས་བསིལ་
ལྷུན་པོ་རྩེ་ལྔ་ཞེས། །རྗེ་རྒྱལ་བས་མདོ་ལས་ལུང་བསྟན་པར། །དུས་ད་རེས་མཇལ་བ་
སྐལ་བ་བཟང་། །ཁོང་དག་པའི་སྣང་བ་ཅན་དག་ལ། །ལྷ་འཇམ་དཔལ་ཞིང་ཁམས་
དངོས་སུ་སྣང་། །རྒྱུད་དད་ལྡན་མང་པོར་མངོན་སུམ་དུ། །ཡ་མཚན་པའི་མཐོང་སྣང་
དུ་མ་བྱུང་། །སྔོན་སློབ་དཔོན་སངས་རྒྱས་བསྐྱངས་ཀྱིས་ཀྱང་། །གནས་འདི་རུ་
འཇམ་དཔལ་དབྱངས་དང་མཇལ། །དཔལ་བྱང་སེམས་གཞོན་ནུ་ནོར་བཟང་གིས། །
གནས་འདི་རུ་འཇམ་དཔལ་བླ་མར་བསྟེན། །ཁོང་རྒྱལ་སྲས་དྲི་མེད་གྲགས་པས་ཀྱང་། །
འདིར་བྱོན་ནས་ཆོས་ཀྱི་བགྲོ་བ་མཛད། །མགོན་སྤྱན་རས་གཟིགས་དང་མཐུ་ཆེན་
ཐོབ། །དཔལ་ཀུན་ཏུ་བཟང་པོ་ལ་སོགས་པ། །རྗེ་རྒྱལ་སྲས་བྱེ་བ་ཁྲག་ཁྲིག་རྣམས། །
དུས་ཡང་ཡང་གནས་མཆོག་འདི་རུ་བྱོན། །ཕ་བླ་མ་བློ་བཟང་གྲགས་པ་ཡང་། །
གནས་འདི་རུ་བཞུགས་ནས་ཉིན་བཞིན་དུ། །འཁོར་སྡེ་སྣོད་འཛིན་པ་མང་པོ་ལ། །
ཆོས་མདོ་སྔགས་ལེགས་བཤད་འདོམས་པར་མཛད། །གནས་འདི་ཡི་དུད་འགྲོ་ཡན་
ཆད་ཀུན། །ཁོང་འཇམ་དཔལ་རྣམ་འཕྲུལ་མང་ཡོད་ཀྱང་། །རང་མངོན་ཤེས་མེད་
པས་ཤེས་དཀའ་བས། །རྒྱུད་དག་སྣང་སྦྱོང་བ་གནད་དུ་ཆེ། །ལས་སྐལ་བ་ངན་པ་
3] -



བདག་ཅག་ལ། །ལྷའི་རང་གཟུགས་བསྟན་ཀྱང་ཕལ་པར་མཐོང་། །ཞིང་དག་བཤད་
མ་དག་གནས་སུ་སྣང་། །དེ་ལས་ངན་སྒྲིབ་གཡོགས་འཐུག་པས་ལན། །གནས་འདི་
འདྲ་དད་པས་མཇལ་བ་དང་། །ཕྱག་བསྐོར་བ་མཆོད་འབུལ་བགྱིད་པ་རྣམས། །སྔོན་
བསགས་པའི་སྡིག་ལྟུང་འདགས་པ་དང་། །ཚོགས་རླབས་ཆེན་རྫོགས་པ་གདོན་མི་
ཟ། །རྒྱུད་དད་པ་བརྟན་པའི་གང་ཟག་ལ། །ཚེ་འདི་ཕྱིའི་ལེགས་ཚོགས་ངང་གིས་
འབྱུང་། །དཔེ་རྡོ་ལས་རིང་བསྲེལ་འབྱུང་ལ་ལྟོས། །དོན་དེ་ཕྱིར་དད་གུས་ཤུགས་དྲག་
བསྟེན། །བློ་ཐེ་ཚོམ་ལོག་ལྟའི་དབང་གྱུར་ན། །ཁོང་སངས་རྒྱས་དངོས་ཀྱང་སྐྱོན་དུ་
མཐོང་། །དཔེ་ལྷས་སྦྱིན་ལེགས་པའི་སྐར་མར་མཚུངས། །དོན་དེ་ཕྱིར་རྟོག་གེའི་
རང་མཐོང་སྤོངས། །དགྲ་རྣམ་གཡེང་འདུ་འཛིས་རབ་ཏུ་དབེན། །ཆོས་སྒྲུབ་པའི་ཕྱི་
ནང་མཐུན་རྐྱེན་ཚང་། །གནས་འདི་འདྲར་དམ་པའི་ལྷ་ཆོས་ལ། །ཡིད་རྩེ་གཅིག་
བརྩོན་རྣམས་སྐལ་བ་བཟང་། །ལྷ་དཀོན་མཆོག་གསུམ་གྱི་ཐུགས་རྗེ་ཡིས། །སྤྲང་ཆོས་
མེད་བློ་བཟང་མིང་ཅན་བདག །གནས་དབེན་པའི་དགའ་ཚལ་འདི་ལྟ་བུར། །ཚེ་བློས་
བཏང་བསྒྲུབ་ལ་བརྩོན་ནུས་ཤོག །ལྷ་འཇམ་དཔལ་གཞོན་ནུའི་ཐུགས་རྗེ་དང་། །
བདག་ལྷག་བསམ་རྣམ་པར་དག་པའི་མཐུས། །ཕ་འཇམ་དབྱངས་བླ་མའི་ཞལ་ད་
དཀྱིལ་
མཆོག །དུས་མྱུར་བ་ཉིད་དུ་མཇལ་བར་ཤོག །འདིར་ཅུང་ཟད་བསགས་པའི་དགེ་
པའི་མཐུས། །ཕ་བླ་མའི་ཞབས་པད་བསྐལ་བརྒྱར་བརྟན། །བསྟན་འགྲོ་བའི་ཕན་
བདེ་མཚོ་ལྟར་རྒྱས། །མཆོག་སྐུ་བཞི་འགྲུབ་པའི་བཀྲ་ཤིས་ཤོག །ཅེས་པ་འདི་ནི་སེར་
གཟུགས་འཛིན་པ་བློ་བཟང་ཆོས་ཀྱི་ཉི་མས་རྗེ་བཙུན་འཇམ་པའི་དབྱངས་ཀྱི་སྤྲུལ་པའི་གནས་མཆོག་
རི་བོ་རྩེ་ལྔར་མཇལ་སྐབས་དགའ་སྤྲོའི་ཤུགས་ཀྱིས་གནས་དེའི་ལྟེ་བ་བྱང་ཆུབ་སེམས་དཔའི་སྤོ་ནས་ཐོལ་
བྱུང་དུ་སྨྲས་པའི་ཡི་གེ་པ་ནི་མཁྱེན་པའི་སྤྱན་ཡངས་ཞབས་དྲུང་སྐལ་བཟང་དགེ་ལེགས་རྒྱལ་མཚན་ནོ། །
བ 31 ག



དབེན་པ་ལ་མངོན་པར་དགའ་བའི་གཏམ།
ཕྱོགས་བཅུའི་རབ་འབྱམས་རྒྱལ་བ་ཐམས་ཅད་ཀྱི། །མཁྱེན་བརྩེ་ནུས་པའི་
རང་གཟུགས་དུས་ཀྱི་མཐར། །ངུར་སྨྲིག་འཛིན་པའི་ཟོལ་ལ་ཉེར་བརྟེན་པ། །འདོད་
རྒུའི་དཔལ་སྟེར་བླ་མར་སྙིང་ནས་འདུད། །མདོ་རྒྱུད་དམ་པའི་ལེགས་བཤད་ཐམས་
ཅད་ལས། །དང་པོའི་ལས་ཅན་བྱང་ཆུབ་སྒྲུབ་པ་ལ། །དབེན་པ་ཁོ་ན་བསྔགས་
པས་ཡིད་དྲངས་ནས། །བདག་ལྟ་བླུན་པོ་ཡིས་ཀྱང་འདི་སྐད་སྨྲ། །ཨེ་མ་བས་མཐའ་
དབེན་པའི་ནགས་ཀྱི་ཁྲོད། །འདུ་འཛིས་རབ་དབེན་ཆོས་སྤྱོད་ངང་གིས་འཕེལ། །
ཉམས་དགའི་གནས་འདི་བདེ་ཆེན་རབ་རྒྱས་ཞེས། །མིང་དུ་ཆགས་པ་དོན་དང་
མཐུན་པ་ཉིད། །རྒྱབ་རི་སྲ་བརྟན་དུང་དཀར་ལྟ་བུའི་བྲག །འགྱུར་མེད་ཏིང་འཛིན་
བརྟན་པ་ལེགས་མཚོན་ཞིང་། །འོག་གཞི་བདེ་སྐྱོང་འཁོར་ལོའི་རྣམ་པ་ཡིས། །བདེ་
ཆེན་ལྷན་སྐྱེས་ཡེ་ཤེས་འཕེལ་བ་མཚོན། །ཆོས་དབྱིངས་བྷ་གའི་དབྱིངས་ཅན་བྲག་
ཕུག་དང་། །བདེ་ཆེན་རྡོ་རྗེ་མཚོན་པའི་རི་ཕྲན་ནི། །ཐབས་ཤེས་ཟུང་དུ་འབྲེལ་བས་
སྲིད་ཞི་ཡི། །རྒུད་པ་མ་ལུས་ཅིག་ཅར་སེལ་བ་ཉིད། །དེ་ཉིད་ཤེས་པས་འདོད་པའི་ཡོན་
ཏན་ལ། །ཉམ་ང་མེད་པར་སྤྱོད་པ་མཚོན་པའི་བརྡར། །བ་ལང་དབྱིབས་ཅན་རི་བོ་
མཆོད་པའི་ཚུལ། །མདུན་གྱི་ཕྱོགས་སུ་ཆེད་དུ་བཀོད་པ་བཞིན། །ལྷག་བསམ་འཛིན་
མ་ལས་འཁྲུངས་ཉམས་ལེན་གྱི། །ལྗོན་བཟང་ཟུང་འཇུག་འབྲས་ལྡན་འདི་འདྲ་ཞེས། །
འབྲས་བུའི་ཁུར་གྱིས་སྙེམས་པའི་ལྗོན་པ་རྣམས། །བསེར་བུས་བསྐྱོད་པ་ཚིག་ཏུ་སྨྲ་
- 32 -



བ་བཞིན། །རྣལ་འབྱོར་འདུ་འཛིར་གྱུར་ན་མི་རུང་ཞེས། །ཕྱོགས་ཀུན་ལྗོན་ཤིང་
བར་མཚམས་མེད་པར་ད ཀྲིགས། །འ ཇིགས་རུང་སྟག་གཟིག་དོམ་དྲེད་གཅན་
གཟན་རྣམས། །དགྲ་ཇག་ཆོམ་རྐུན་སྲུང་བའི་སྒོ་བ་བཞིན། །ལུས་མཛེས་བག་ཕེབས་
རི་དྭགས་སྣ་ཚོགས་པ། །ནུ་ཞོས་ལུས་བརྟས་ཕྲུ་གུར་བཅས་པ་རྣམས། །སྔོ་ལྗང་ནེའུ་
གསིང་ངོགས་སུ་རྩེ་བ་ཡིས། །སྒྲུབ་པ་པོ་ཡི་སྐྱོ་བ་སེལ་བར་བྱེད། །སྣ་ཚོགས་ཚོན་གྱིས་
བསྒྱུར་འདྲའི་ཁ་དོག་ཅན། །སྐད་སྙན་རོལ་མོ་འབྱིན་པའི་འདབ་ཆགས་ཚོགས། །
མཉེན་ལྕུག་འཁྲི་ཤིང་ཁྲོད་དུ་གར་བསྒྱུར་བས། །ཡིད་ལ་དགའ་བདེའི་ངོ་མཚར་ཅིར་
ཡང་སྦྱིན། །གཅིག་ཏུ་མ་ངེས་སྣ་ཚོགས་ཁ་དོག་དབྱིབས། །རྣམ་བཀྲ་ཡིད་འཕྲོག་མེ་
ཏོག་གཞོན་ནུ་རྣམས། །བཟང་པོའི་དྲི་ངད་རླུང་གི་བཞོན་པ་ལ། །བསྐྱོན་ཏེ་རྣལ་
འབྱོར་བ (པ) ལ་མཆོད་པ་བཞིན། །ཡིད་དུ་འཐད་པའི་དྭངས་བསིལ་ཉལ་འགྲོའི་
རྒྱུན། །རོ་བཅུད་ནུས་པ་ཕུན་སུམ་ཚོགས་ལྡན་པ། །གནས་འདིར་བཞུགས་པའི་བླ་
མ་མཆོད་གསུམ་ལ། །མཆོད་ཡོན་ཚུལ་གྱིས་ཆད་པ་མེད་པར་སྦྲེངས། །མཁའ་ལ་བླ་
བྲེར་ཆགས་པའི་སྤྲིན་དཀར་དང་། །ས་ལ་དུས་བཞིའི་འགྱུར་བ་སྣ་ཚོགས་སོགས། །
སྒྲུབ་ལ་གཡེངས་མེད་བརྩོན་པར་ཉེར་བསྐུལ་བའི། །མི་རྟག་སྒྱུ་མའི་སློབ་དཔོན་
མང་དུ་བཞུགས། །སྙིང་རྗེས་དྲངས་ནས་གཞན་ཕན་ཁོ་ན་ལ། །བརྩོན་པ་སྙིང་སྟོབས་
ཆེ་ལྡན་ངང་ཚུལ་ཏེ། །དེ་ཡི་གཟི་བྱིན་ཉིད་ཀྱང་འདི་འདྲ་ཞེས། །མཁའ་ལ་ཉི་མའི་
དཀྱིལ་འཁོར་གསལ་བར་སྣང་། །ས་དང་ལམ
་ལམ་གྱི་ཡོན་ཏན་ཆ་ཤས་ཀུན། །ཡོངས་སུ་
རྫོགས་པས་མུན་པའི་སྐྱོན་མཐའ་དག །ཡོངས་སྤངས་ཞི་བ་བསིལ་བའི་དངོས་ཐོབ་
ཅེས། །ཡོངས་རྫོགས་ཟླ་བ་རྒྱས་པའི་དཀྱིལ་འཁོར་ཤར། །ཆོས་བཞིན་སྒྲུབ་ལ་མངོན་
པར་དགའ་བ་ཡི། །མཐུ་ཆེན་བྲག་ལྷ་བན་གཞོན་ཀླུ་མོར་བཅས། །ཅིར་ཡང་རྫུ་བའི་
འཕྲུལ་གྱི་རྣལ་འབྱོར་ལ། །གང་བསམ་ཡིད་བཞིན་འགྲུབ་པའི་སྡོང་གྲོགས་བྱེད། །ཨེ་
33.



མ་ཕྱི་དང་ནང་གི་ཡོན་ཏན་ཀུན། །མ་ཚང་མེད་པར་རྫོགས་པའི་དབེན་པའི་
གནས། །འདི་ཡི་ཡོན་ཏན་འདི་ལྟ་བུ་ཞིག་ཅེས། །དགའ་བའི་ཅ་ཅོ་མི་འབྱིན་ཤེས་ལྡན་
སུ། །ཀྱེ་མ་འཇིག་རྟེན་སྐྱེ་བོ་ཤིན་ཏུ་བླུན། །འདི་ལྟའི་བདེ་ཞིང་སྐྱིད་པའི་གནས་སྤངས་
ནས། །ཉོན་མོངས་ཆུ་སྲིན་གདུག་པས་ཡོངས་གང་བའི། །གྲོང་གི་མཚོ་ལ་ཆགས་པར་
བྱེད་པ་ཅི། །དེ་ལྟ་མོད་ཀྱི་ལས་དབང་བཅོས་སུ་མེད། །རྭ་བར་བསྐོར་བའི་རི་དྭགས་ཇི་
བཞིན་དུ། །གཞན་དབང་ཁོ་ནར་གྱུར་པ་བདག་ལྟ་ནི། །མི་འདོད་བཞིན་དུ་འདུ་
འཛིའི་འདམ་དུ་ལྷུང་། །ཆོས་བཞིན་སྒྲུབ་པའི་སྨོན་པ་བཟློ་བཞིན་དུ། །སྣ་ཚོགས་རྐྱེན་
གྱིས་གོ་སྐབས་ཀུན་འཕྲོག་ནས། །འཚོ་བའི་འདུ་བྱེད་གནས་པ་ཙམ་ཞིག་ཏུ། །གྱུར་
འདི་བསམ་གྱིན་སྐྱོ་བས་མཆི་མ་དཀུ །བསླུ་མེད་བདེན་གསུངས་ཐུབ་པ་ཆེན་པོ་དེས། །
ཆོས་ཕྱིར་དབེན་པའི་ནགས་སུ་འགྲོ་འདོད་པས། །གོམས 《གོམ) བདུན་བོར་བ་རྒྱལ་
རྣམས་བསྙེན་བཀུར་བའི། །བསོད་ནམས་ལས་ལྷག་གསུངས་པས་བདག་ཡིད་དྲངས། །
དེ་ཕྱིར་སྙིང་ནས་ལྷ་ཆོས་སྒྲུབ་པ་དག །རྒྱལ་བས་བསྔགས་པའི་བས་མཐའི་ནགས་
ཁྲོད་དུ། །ཚེ་དང་སྒྲུབ་པ་སྙོམས་པར་འ བོད་ཅིག་ཅེས། །བདག་གིས་ཐལ་མོ་སྦྱར་
ནས་གསོལ་བ་འདེབས། །འདིར་འབད་བསོད་ནམས་རྒྱ་མཚོའི་སྤྲིན་ཕུང་ལས། །མུ་
མཐའ་མེད་པའི་འཇིག་རྟེན་ཁམས་རྣམས་སུ། །གནས་སྐབས་མཐར་ཐུག་རེ་འབྲས་
ཡོངས་སྨིན་པའི། །འདོད་རྒུའི་ཆར་རྒྱུན་བཟང་པོ་འབབ་གྱུར་ཅིག ། ཅེས་དབེན་པ་ལ་
མངོན་པར་དགའ་བའི་གཏམ་འདི་ནི་བཙུན་པའི་གཟུགས་ཅན་ཆོས་མེད་ཀྱི་དྲེད་པོ་བློ་བཟང་ཆོས་
ཀྱི་ཉི་མའི་མིང་ཅན་གྱིས་ལུམྦུ་ནི་སྐྱེད་ཚལ་ལྟ་བུའི་དབེན་པའི་གནས་མཆོག་བདེ་ཆེན་རབ་རྒྱས་
གླིང་ནས་ཐོལ་བྱུང་དུ་བྲིས་པའོ། །
།
- 34 -



ཝཱ་གིནྡྷ་ཤྲཱི་ལས་བསྐུལ་བ་ལྟར་སྨྲས་པའི་གླུ།
སྐྱབས་བསླུ་མེད་གུ་རུ་མི་ཏཱི་དང་། །དོན་གཉིས་མེད་ཧ་ཡ་གྷི་ཝ་ཡིས། །སྤྲང་
བདག་བློ་ཆོས་ལ་ཕྱོགས་པ་དང་། །རྐྱེན་བར་ཆད་ཞི་བར་བྱིན་གྱིས་རློབས། །ཁྱེད་
དད་བརྩོན་ལྡན་པའི་གྲོགས་པོ་ལ། །སྙིང་བརྩེ་བས་བསླབ་བྱ་མདོ་ཙམ་འཆད། །
བདག་འཆད་པོ་ཆོས་མཐུན་མིན་ན་ཡང་། །གཏམ་ཆོས་དང་མཐུན་པས་ཉན་པར་
འོས། །རྟེན་དལ་འབྱོར་རིན་ཆེན་གཏེར་ལས་དཀོན། །སེམས་ཆོས་ལ་ཕྱོགས་པ་སྲིད་
མཐའ་ཙམ། །ཁྱོད་འདི་འདྲའི་རྙེད་དཀའ་འཛོམས་དུས་འདིར། །ཚེ་སྟོང་ཟད་བྱེད་
པ་ཇི་ལྟར་རིགས། །རྟག་གཏན་ཚིགས་རིགས་པའི་ལྡེ་མིག་གིས། །ཆོས་ཐོས་པ་རྒྱ་
མཚོའི་མཛོད་ཕྱེ་ནས། །ལུང་རིགས་པའི་ནོར་བུ་ལེན་པ་འདི། །མགོན་སངས་རྒྱས་
དགྱེས་པའི་ལམ་བཟང་ཡིན། །སྔར་ངེས་པའི་དོན་དེ་ཡང་དང་ཡང་། །བློས་དཔྱད་
ཅིང་བསམ་པས་གོམས་བཅུག་ན། །དོན་མི་བརྗེད་བག་ཆགས་བརྟན་པ་དང༌། །
མཐར་བསྒོམ་པའི་དུས་སུ་ངེས་པར་ཕན། །དུས་དེང་སང་ཅི་ཙམ་ཚེ་རིང་ཡང་། །ལོ་
བརྒྱད་ཅུ་ལས་ལྷག་བརྒལ་བ་མེད། །རང་ཚེ་ཕྱེད་དོན་མེད་ཆུད་ཟོས་བྱས། །ད་ཚེ་ལྷག་
དོན་ལྡན་བྱེད་པར་རིགས། །རྐྱེན་བར་ཆད་རླུང་དམར་བཞིན་དུ་འཚུབ། །སྲོག་མར་
མེ་ལས་ཀྱང་འཇིག་པ་སླ། །དུས་དོ་ནུབ་ཙམ་ཡང་འཆི་སྲིད་ན། །རང་ཚེ་སྲོག་བརྟན་
པར་རེ་བ་འཁྲུལ། །ཚེ་ཕྱི་མར་བདེ་སྡུག་གང་མྱོང་བ། །དུས་ད་ལྟའི་བྱ་སྤྱོད་འདི་ལ་
ཐུག །དོན་དེ་ཕྱིར་ལས་འབྲས་ཡིད་ཆེས་ཀྱིས། །ལས་སྡིག་སྤོངས་དགེ་བ་སྒྲུབ་ལ་
, 35 -



འབད། །རང་ཡིད་གཉིས་མེད་པར་བློ་གཏད་ན། །ལྷ་ཡི་དམ་བྱིན་རླབས་གང་ཆེན་
ཡིན། །ལྷའི་དངོས་གྲུབ་རང་གི་དད་པར་ཐུག །འདི་ལྷ་བརྒྱ་འགྲུབ་པའི་གནད་གཅིག་
ཡིན། །ཕ་བླ་མར་དམ་ཚིག་སེལ་ཞུག (ཆུག) ན། །འཕྲལ་དགེ་སེམས་ཙམ་ཡང་
དཀའ་བས། །ཁྱོད་བླ་མའི་དམ་ཚིག་སྲོག་ལྟར་སྲུངས། །འདི་ལེགས་ཚོགས་འགྲུབ་
པའི་རྩ་བ་ཡིན། །རྒྱུ་བསམ་པ་བཟང་ན་ཆོས་ཀྱང་བཟང་། །དེ་ངན་ན་ཆོས་ཀྱང་ངན་
འགྲོའི་རྒྱུ། །རྒྱུད་ཀུན་སློང་བརྟགས་ནས་འཆོས་པ་འདི། །ལས་ཅི་བྱས་ཆོས་སུ་འགྲོ་
བའི་ཐབས། །བདག་ཆོས་ཀྱི་ཉམས་མྱོང་མེད་མོད་ཀྱང་། །ཕ་བླ་མའི་བྱིན་རླབས་
ཞུགས་པའི་མཐུས། །ཆོས་བརྒྱད་ཁྲི་བཞི་སྟོང་གནད་འགག་སྨྲས། །འདིས་རང་
གཞན་འགྲོ་ལ་ཕན་ཐོགས་ཤོག །ལར་དེང་ནས་བྱང་ཆུབ་སྙིང་པོའི་བར། །ཁྱོད་སྨོན་
བཞིན་རང་ཅག་མི་འབྲལ་ཞིང་། །བདག་ནམ་ཞིག་ཞི་བའི་མཆོག་བརྙེས་ཚེ། །ཆོས་
བདུད་རྩིས་སྒྲིབ་གཉིས་ནད་སེལ་ཤོག །འདི་བློ་བཟང་ཆོས་ཀྱི་ཉི་མ་ལ། །སྔོན་ཚེ་
རབས་འབྲེལ་བའི་མཛའ་བོ་ཡིས། །རྒྱུད་དག་སྣང་ཆེན་པོས་བསྐུལ་བའི་ཚེ། །སེམས་
སྤྲོ་བས་གླུ་རུ་བླངས་པ་ཡིན། ། ལ་གིནྡྲ་ཤཱི་ལས་བསྐུལ་ནས་སུ་མ་ཏི་དྷརྨ་སུ་རྱས་སྨྲས་པའོ། །
- 36 -



ངག་དབང་བློ་བཟང་གི་འདོད་མོས་ལྟར་བྲིས་པའི་གླུ།
ད པ ལ་དོན་དམ་ཞི་བ་ཆོས་སྐུ་བརྙེས། །གནས་འོག་མིན་ཞིང་གཙོ་ལོངས་
སྐུར་བཞེངས། །མཆོག་སྤྲུལ་སྐུས་འགྲོ་བའི་དོན་མཛད་པ། །དྲིན་རྒྱལ་ལས་ལྷག་པའི་
བླ་མ་རྗེ། །ཐུགས་སངས་རྒྱས་ཀུན་དང་དབྱེར་མེད་ཀྱང༌། །སྐུ་ཁྲིམས་ལྡན་མཁན་
པོའི་ཚུལ་བཟུང་ནས། །གསུང་མདོ་སྔགས་ལེགས་བཤད་ཆར་འབེབས་པ། །མགོན་
བློ་བཟང་ཆོས་ཀྱི་ཉི་མའི་ཞབས། །དུས་འདི་ནས་བྱང་ཆུབ་སྙིང་པོའི་བར། །སྤྲང་སྐྱིད་
སྡུག་ལེགས་ཉེས་ཅི་བྱུང་ཡང་། །རྗེ་ཁྱོད་མིན་སྐྱབས་གཞན་མི་ཆོལ་པས། །ཐུགས་
བརྩེ་བའི་ལྕགས་ཀྱུས་བཟུང་དུ་གསོལ། །དུས་ནམ་མཁའ་ཇི་སྲིད་གནས་ཀྱི་བར། །
རྗེ་ཁྱོད་ཞབས་གཡོ་མེད་བརྟན་བཞུགས་ཏེ། །ལས་སྐལ་ལྡན་གདུལ་བྱའི་ཚོགས་
རྣམས་ལོ། །ཆོས་བདུད་རྩིའི་དགའ་སྟོན་འགྱེད་དུ་གསོལ། །དུས་ལན་གཅིག་རྙེད་
པའི་དལ་འབྱོར་འདི། །ཆོས་སྒྲུབ་པས་དོན་ལྡན་བགྱིད་པ་དང་། །ལར་བགྲང་ཡས་
སྐྱེ་བ་ཐམས་ཅད་དུ། །རྗེ་ཁྱོད་ཀྱིས་འབྲལ་མེད་རྗེས་འཛིན་ཤོག །ཅེས་པ་འདི་ནི་དཔྱོད་
ལྡན་ལྷ་བཙུན་ངག་དབང་བློ་བཟང་གི་འདོད་མོས་ལྟར་བློ་བཟང་ཆོས་ཀྱི་ཉི་མས་བྲིས་པའོ། །
- 37 -



ཤུགས་འབྱིན་གསོལ་འདེབས།
མགོན་འོད་དཔག་མེད་ཀྱི་རྣམ་འཕྲུལ་ལས། །བགེགས་ནག་ཕྱོགས་འཇོམས་
པའི་མཐུ་སྟོབས་ཅན། །དཔལ་རྟ་མཆོག་རོལ་བའི་ལྷ་ཚོགས་ཀྱིས། །ཐུགས་བརྩེ་བས་
དགོངས་ལ་བྱིན་གྱིས་རློབས། །ཆེས་སྙིགས་མའི་དུས་ཀྱི་ཐ་མ་འདིར། །བདུད་ནག་
ཕྱོགས་ཤིན་ཏུ་ཁས་དྲག་པས། །སྤྱིར་ཆོས་ལྡན་བྱ་བ་ཐམས་ཅད་དང་། །སྒོས་སྒྲུབ་པ་
མཐར་ཕྱིན་ཤིན་ཏུ་དཀོན། །མི་བདག་ཀྱང་སྐྱོ་ཤས་ཡམ་མེ་བས། །དུས་ཡང་ཡང་
རང་རྒྱུད་བསྐུལ་བ་ལས། །ཆོས་སྒྲུབ་པ་སྙིང་པོར་བྱ་སྙམ་དུ། །སྙིང་རུས་པའི་གཏིང་
ནས་དམ་བཅས་ཀྱང་། །བདུད་བགེགས་རིགས་ཤིན་ཏུ་སྟོབས་ཆེ་ཞིང་། །བདག་
གཉེན་པོའི་ནུས་པ་ཆུང་དྲགས་པས། །སྔོན་བསམ་བཞིན་མ་གྲུབ་བདུད་ཀྱིས་
ཁྱེར། །དུས་ད་དུང་ཅིར་འགྱུར་ཤེས་པ་དཀའོ། །ཀྱེ་བློ་བཟང་མིང་ཅན་ཚུར་ཉོན་
དང་། །ཚེ་རིང་ཐུང་འབྱོར་རྒུད་སྐྱིད་སྡུག་སོགས། །སྔོན་བསགས་པའི་ལས་ཀྱི་
གཞན་དབང་ཡིན། །ཁྱོད་རེ་དོགས་མང་པོས་ཅི་ཞིག་བྱ། །སྔོན་འཁོར་བ་ཐོག་མ་མེད་
པ་ནས། །དུས་ད་བར་སྐྱེ་ཤིའི་འཁོར་ལོ་བསྐོར། །ལར་ད་དུང་ཕྱི་མཐའི་བར་དུ་
ཡང་། །གནས་ཁམས་གསུམ་འཁོར་བར་འཁྱམས་པར་ངེས། །གཏོས་ཟག་བཅས་ཉེ
ར་ལེན་ཕུང་པོ་དང་། །རྒྱུད་འབྲེལ་ཐག་མ་ཆོད་དེ་སྲིད་དུ། །རང་སྐྱེ་རྒ་ན་འཆི་མྱོང་ངེ
ས་པས། །དེ་སུས་ཀྱང་བཅོས་སུ་ཡོད་མ་ཡིན། །སྔར་མཉམ་འགྲོགས་རྒན་གཞོན་ཕལ་
མོ་ཆེ། །ཚེ་ཕྱི་མའི་ལམ་པོ་ཆེ་དེར་སོང་། །རང་ད་དུང་མ་ཤི་གནས་པ་འདི། །རྗེ་བླ་མ་
མཆོག་གསུམ་བཀའ་དྲིན་ཡིན། །དུས་ད་དུང་འདི་ཕྱི་བར་དོ་རུ། །བདག་སྐྱིད་སྡུག་ལེ
- 38 -



གས་ཉེས་ཅི་བྱུང་ཡང་། །ཕ་བླ་མ་མཆོག་གསུམ་མ་གཏོགས་པ། །སྐྱབས་གཞན་ན་མེ
ད་དོ་ཐུགས་རྗེས་ཟུངས། །ཁྱེད་རང་ལ་བརྩེ་བའི་གྲོགས་པོ་དག །ཚུལ་འདི་འདྲ་
རང་ཐོག་འབབ་ངེས་ན། །ལུས་ནད་མེད་རྒུད་མེད་བདེ་དུས་འདིར། །ཆོས་སྒྲུབ་ལ་
འབད་ན་མི་འཐད་དམ། །ཁོ་གཤིན་རྗེ་ཆོས་རྒྱལ་སྐུ་དྲུང་དུ། །ལས་དཀར་ནག་རྣམ་
དབྱེ་རྩི་བ་ལས། །དུས་ད་ལྟའི་རྩོད་པ་མི་འགྲོ་བས། །ཆོས་ཤེས་པས་མི་ཆོག་ཉམས་ལེན་
མཛོད། །གཞུང་བརྒྱ་ཕྲག་དུ་མ་ཐུགས་ཆུད་ཀྱང་། །རྒྱུད་ཉམས་ལེན་མེད་པའི་
མཁས་པ་ལས། །དོན་གང་ཤེས་འཕྲལ་དུ་ཉམས་ལེན་པའི། །མི་ཐོས་ཆུང་འཆི་ཁར་
འགྱོད་པ་མེད། །དགེ་འདིས་ཀྱང་བདག་གཞན་འགྲོ་བ་རྣམས། །རྐྱེན་བར་ཆད་
དབང་དུ་མི་འགྲོ་བར། །རྒྱུད་དད་དང་སྐྱོ་བས་ཉེར་བསྐུལ་ཏེ། །ལམ་ཆ་ཚང་སྒྲུབ་པ་
མཐར་ཕྱིན་ཤོག །ཅེས་པ་འདི་ཡང་བློ་བཟང་ཆོས་ཀྱི་ཉི་མས་ཤུགས་འབྱིན་གསོལ་འདེབས་ཐལ་
པའོ། །
39,



དུས་མྱུར་བ་ཉིད་དུ་དྲུང་འབྱིན་ཤོག
སྐྱབས་བདེར་གཤེགས་ཀུན་འདུས་ཡིད་བཞིན་ནོར། །མ་ཉམ་ཐག་འགྲོ་བ་
འདྲེན་པའི་གཙོ། །དྲིན་རྒྱལ་ལས་ལྷག་པའི་བླ་མ་རྗེ། །ཕ་བཞད་པ་རྡོ་རྗེ་ཞབས་ལ་
འདུད། །གཞི་འགྱུར་མེད་སེམས་ཀྱི་རྡོ་རྗེ་དང་། །དོན་གཉིས་མེད་བཛྲ་ཝ་ར་ཧི། །སྙིང་
ཨ་ཝ་དྷུ་ཏིའི་དབུས་བཞུགས་ལ། །རླུང་ལས་སུ་རུང་བར་བྱིན་གྱིས་རློབས། །མ་
མཁའ་འགྲོ་ཀུན་འདུས་ཙཎྜ་ལི། །གནས་ལྟེ་བ་སྤྲུལ་པའི་འཁོར་ལོར་བཞུགས། །དྲོད་
བདེ་ཆེན་ལུས་ལ་འབར་བ་ཡི། །མཆོག་ག ཏུམ་མོ་འགྲུབ་པར་བྱིན་གྱིས་རློབས། །ཕ་
མི་བསྐྱོད་ངོ་བོ་ཧཱུྃ་ཡིག་དཀར། །གནས་སྤྱི་གཙུག་བདེ་ཆེན་འཁོར་ལོར་བཞུགས། །
ཁམས་བྱུང་སེམས་ཞུ་བདེས་དྲངས་པ་ཡི། །མཆོག་དགའ་བཞི་འདྲེན་པར་བྱིན་གྱིས་
རློབས། །ཡུལ་གང་སྣང་སྟོང་པའི་དབྱིངས་སུ་ཐིམ། །ཉམས་གང་ཤར་བདེ་ཆེན་ངང་
དུ་རོལ། །དཔལ་བདེ་སྟོང་དབྱེར་མེད་རྣལ་འབྱོར་གྱིས། །ཚེ་འདི་ལ་གྲོལ་བར་བྱིན་
གྱིས་རློབས། །གཞི་སྐྱེ་ཤི་བར་དོའི་སྣང་བ་ཀུན། །ཡིད་འཁྲུལ་པའི་ངོ་བོ་ཙམ་ཞིག་
ལས། །དོན་ཡེ་ནས་གྲུབ་པ་མ་མཆིས་པས། །འཕྲང་རང་སར་གྲོལ་བར་བྱིན་གྱིས་
རློབས། །རྒྱུ་ལས་ཉོན་གཉིས་ཀྱིས་དབྱེན་བཅོས་པའི། །གནས་འཁོར་བའི་སྡུག་བསྔལ་
མ་ལུས་པ། །ལམ་ཐབས་ཤེས་ཟུང་འབྲེལ་ཉམས་ལེན་གྱིས། །དུས་མྱུར་བ་ཉིད་དུ་དྲུང་
འབྱིན་ཤོག །ཅེས་པ་འདི་ཡང་བློ་བཟང་ཆོས་ཀྱི་ཉི་མས་བློ་གྲོས་ཀྱི་རང་འགྲོས་སུ་ཤར་ནས་བྲིས། །
- 40 -



་་
རང་གི་སྤྱོད་ལམ་རང་གིས་ཁྲེལ་ནས་སྨྲས།
ཀ་ཅའི་སོག་རུམ་གནས་གཞིའི་འཛིན་སྐྱོང་སོགས། །ཁ་ན་མ་ཐོའི་ལས་ལ་
འབད་པ་ཁྱོད། །ག་ཤེད་ཅི་གནས་འཆི་བདག་སླེབས་པའི་ཚེ། །ང་རོ་དྲག་པོས་སྨེ་
སྔགས་མི་འཆོར་རམ། །ཅ་ཅོའི་ལོང་གཏམ་ཁོ་ནས་དུས་འདའ་ཞིང་། །ཆ་ལུགས་ཡ་
མ་ཟུང་ལ་དགའ་བ་ཁྱོད། །ཇ་དང་ཤ་ལ་བག་མེད་སྤྱོད་པའི་མཐར། །ཉ་བཞིན་
གཅེར་བུར་འགྲོ་ཚེ་མི་འགྱོད་དམ། །ཏ་ཐཱ་ག་ཏའི་བསྟན་ལ་ཞུགས་ན་ཡང་། །ཐ་མལ་
ཁྱིམ་པ་ལས་ཀྱང་ལོད་པ་ཁྱོད། །ད་ལྟ་དགའ་དགའ་སྐྱིད་སྐྱིད་འདྲ་ན་ཡང་། །ན་རྒ་
འཆི་བས་བཅོམ་ཚེ་མི་འགྱོད་དམ། །པ་ཏྲ་ལ་སོགས་རྒྱན་གྱིས་རྣམ་བརྒྱན་པའི། །ཕ་
གུས་བརྩེགས་པའི་ཁང་བཟང་དབུས་གནས་ཀྱང་། །བ་ཐག་ལྟ་བུའི་ཚེ་སྲོག་ཆད་
པའི་ཚེ། །མ་མཐོང་རྒྱུས་མེད་ཡུལ་དུ་འཁྱམས་པར་ངེས། །ཙ་ཀོ་ར་ལྟར་དབེན་
གནས་མི་འགྲིམས་པར། །ཚ་ལུའི་བྱ་བཞིན་གྲོང་གསེབ་ཉུལ་བ་ཁྱོད། །ཛ་ལང་ཐོ་ཅོའི་
སྤྱོད་པ་ངན་པ་འདིས། །ཝ་མོ་གལ་ལ་ཚུད་འདྲ་འབྱུང་གིས་དོགས། །ཞ་གོས་རྒྱན་
དང་གནས་མལ་ལོངས་སྤྱོད་དང་། །ཟ་མ་འདོད་ཡོན་དག་ལ་སྲེད་པ་ཁྱོད། །འ་འུར་
ངང་དུ་མི་ཚེ་ཟད་པའི་མཐར། །ཡ་ངའི་གནས་སུ་འཁྱམས་ཚེ་མི་འགྱོད་དམ། །ར་ཐུག་
བཞིན་དུ་འདོད་ལ་རྟག་སྲེད་ཀྱང་། །ལ་ལར་བཟང་རྗེས་དད་ལྡན་བསླུ་བ་ཁྱོད། །ཤ་
རུས་རྣམ་ཤེས་སོ་སོར་བྲལ་བའི་ཚེ། །ས་འོག་དམྱལ་བའི་བུད་ཤིང་བྱས་ཀྱིས་དོགས། །
ཧ་ལའི་དུག་འདྲའི་ཉོན་མོངས་ནད་སེལ་སྨན། །ཧ་རི་ཙན་དན་ལྟ་བུའི་ཟབ་མོའི་
ལམ། །ཨ་དོན་སྐྱེ་མེད་རྩེ་གཅིག་བསྒོམ་བྱས་ཏེ། །ཨ་ཧོ་ཐར་བའི་ལམ་བཟང་སྒྲུབ་ན་
- 41



ལེགས། །གོ་ས་མཐོ་ཡང་ཉོན་མོངས་འོག་ཏུ་ཚུད། །མི་ཡིས་བསྟོད་ཀྱང་དམ་པས་ཁྲེལ་
བའི་གནས། །ཆོས་དང་རྒྱབ་འགལ་ཆོས་ཀྱི་རྡོ་རྗེ་ཡིས། །རང་གི་སྤྱོད་ལ་རང་གིས་
ཁྲེལ་ནས་སྨྲས། །
- 42 བ



མང་ཐོས་དྲང་སྲོང་ཁྱེད་ལ་གཟིགས་མོར་སྤྲིངས།
དྲང་སྲོང་ཆེན་པོས་རང་གི་རྗེས་ཞུགས་པའི། །མང་ཐོས་དགེ་སྦྱོང་རྣམས་ལ་
བསྟི་གནས་སུ། །ཆེར་བསྔགས་བས་མཐའ་དབེན་པར་ཆོས་དོན་ལ། །གཅིག་ཏུ་གཞོལ་
བའི་སྤོངས་པ་བ་དེ་ལ། །དད་གཤིན་དཀོར་གྱི་དུག་ཆུས་ཡིད་མྱོས་པས། །ཚུལ་མིན་
སྤྱོད་པའི་ཟློས་གར་བྱུང་རྒྱལ་དུ། །བསྒྱུར་ལ་བསྟན་འགྲོར་སྨན་པའི་འཕྲིན་ལས་སུ། །
མངོན་རློམ་བཙུན་གཟུགས་ཁོ་བོས་འདི་སྐད་གླེང་། །ཆེར་སྙིགས་ཐུན་གསུམ་སྨག་ཏུ་
ལུས་ཅན་ཀུན། །ལོག་པའི་ལམ་གྱི་གཡང་ཁ་འགྲིམ་པ་ལ། །ཡང་དག་སྒྲུབ་པའི་སྒྲོན་
མེ་མཐོར་བཏེགས་ནས། །ཐར་ལམ་སྣང་བྱེད་ཁྱོད་ལ་གློ་བ་དགའ། །དབྱེ་དཀའ་ལས་
ཀྱི་སྒོ་ལྕགས་དམ་པོ་ཅན། །སྲིད་པའི་བཙོན་རར་སྡུག་བསྔལ་རྣམ་གསུམ་གྱིས། །རྟག་
ཏུ་མནར་ཡང་ཐར་འདོད་མི་སྐྱེ་བའི། །འགྲོ་བ་འདི་དག་སེམས་མེད་བེམ་པོར་ངེས། །
རགས་པའི་སྡུག་བསྔལ་ཙམ་གྱིས་ཡིད་འབྱུང་ཡང་། །འདུ་བྱེད་སྡུག་བསྔལ་སྤོངས་
པའི་ཐབས་བྲལ་བས། །སྲིད་པའི་རྩེ་མོར་སོན་ཀྱང་སླར་ལོག་ནས། །དམྱལ་བའི་བུད་
ཤིང་བྱེད་འདི་སྐྱོ་བའི་གནས། །གྲོལ་བར་རེ་ནས་འཆིང་བའི་ཐབས་སྒྲུབ་པ། །ལོག་
པའི་ལམ་གྱིས་བསླུས་ལ་ཅི་ཞིག་གཤུང་། །བསླུ་མེད་བསྟན་ལ་ཞུགས་ཀྱང་འཁོར་བ་
ལས། །ཐར་འདོད་རྨི་ལམ་དུ་ཡང་མེད་འདིས་གནོང་། །རིགས་སྨྲ་ཕལ་ཆེར་ཁ་ཡི་
པད་ཚལ་དུ། །རོ་འཛིན་བུང་བ་ལེགས་བཤད་དབྱངས་སྒྲོགས་པ། །ཉོན་མོངས་བྲང་
འགྲོ་ཡིད་ཀྱི་ལྗོན་པ་ལ། །འཁྱུད་པ་དམ་དུ་གཏོང་བའི་རིམ་གྲོར་གྱུར། །སྒོམ་ཆེན་
- 43 -



འགའ་ཡང་རི་སུལ་སྟོང་པ་རུ། །འདི་སྣང་ཕུན་ཚོགས་འདོད་པའི་རྫ་བུམ་དུ། །ཆོས་
མཆོག་གདོང་ལྔའི་འོ་མ་ཆུད་ཟོས་སུ། །བཏང་ལ་གཏན་འདུན་འགྲུབ་པའི་རེ་བ་
འཆའ། །མཛེས་མཛེས་ཕྱི་ཚུལ་འཆོས་པའི་རྫུ་བག་གིས། །མང་མང་བླུན་པོས་བཀུར་
ལ་ངེས་པ་ཅི། །གསལ་གསལ་རང་སེམས་དབང་བོར་འོས་པ་ཡི། །ངེས་ངེས་གདེངས་
ཚད་ཅི་བདོག་བསམ་པར་རིགས། །ལྟར་སྣང་ཕྱོགས་རེའི་ལམ་གྱི་ཁྲོན་པ་ལས། །སྐུ་
གསུམ་ནོར་བུ་འབྱུང་བ་མི་སྲིད་པས། །བླ་མའི་མན་ངག་གྲུ་གཟིངས་ལ་བརྟེན་
ནས། །ཆ་ཚང་ལམ་གྱི་རྒྱ་མཚོར་འཇུག་པ་འཚལ། །ཟབ་དང་རྒྱ་ཆེའི་ལམ་གྱི་སྙིང་པོའི་
གདུང་། །རྣམ་དག་ཁྲིམས་ཀྱི་ཀ་བས་བཏེགས་པ་ལ། །ཆོས་སྤྱོད་རྣམ་བཅུའི་ལྕམ་
གྲ（དྲལ) ལེགས་བཀལ་བ། །ཡང་དག་སྒྲུབ་པའི་ཁང་བཟང་ལ་ཞུགས་ནས། །ཆོས་
བརྒྱུད་སྤུན་པས་མ་གོས་ཉམས་ལེན་འབྲུ། །ཐུན་དང་ཐུན་མཚམས་བྲེ་ཕུལ་གྱིས་
གཞལ་བས། །དགེ་བའི་བང་མཛོད་སྤེལ་ཏེ་བ ཤུལ་རིང་གི །ཕྱི་མའི་ལམ་རྒྱུགས་
ཚགས་སུ་ཚུད་པར་གྱིས། །གནས་ཆ་ཅུང་ཟད་བརྟན་པའི་རྫིང་བུ་ལས། །སྣ་ཚོགས་
ཉམས་ཀྱི་ཆུ་ལྦུར་གཤིས་ཀྱིས་འབྱུང་། །དེ་ལ་མངོན་པར་རློམ་ན་སྨིག་རྒྱུ་ལ། །འཁྲུལ་
བའི་རི་དྭགས་བཞིན་དུ་འཁྱམས་པར་ངེས། །འཁྲུལ་མེད་ཉམས་རྟོགས་ནོར་མཆོག་
འགའ་རྙེད་ཀྱང་། །གྲགས་འདོད་དབང་གིས་གཞན་ལ་ཆེར་ངོམས་ན། །བར་ཆད་
ཆོམ་རྐུན་ལག་ཏུ་འཆོར་སྲིད་པས། །བུམ་ནང་མར་མེ་བཞིན་དུ་སྦེད་པ་གཅེས། །བློ་
གྲོས་ལུས་ཕྲའི་རྣམ་དཔྱོད་ལས་ཐོན་པའི། །སྡེབ་སྦྱོར་ཐག་བཟང་སྙན་ཚིག་དུ་ཀུ་
ལ། །དགེ་བའི་དོན་གྱི་རི་མོ་བཀྲ་བ་འདི། །མང་ཐོས་དྲང་སྲོང་ཁྱེད་ལ་གཟིགས་མོར་
སྤྲིངས། །
- 44 -



དོན་གང་བསམ་འགྲུབ་པའི་བཀྲ་ཤིས་ཤོག
ཕ་འགྲན་གྱི་དོ་མེད་ལྕང་སྐྱ་པ། །སྤྲང་བདག་གི་སྙིང་དབུས་པདྨོ་རུ། །དུས་བྱང་
ཆུབ་བར་དུ་ལེགས་བཞུགས་ནས། །མཆོག་ཐུན་མོང་དངོས་གྲུབ་བསྩལ་དུ་གསོལ། །
མི་བཙུན་གཟུགས་དཀོར་ལ་རྔམས་པ་བདག །ཡུལ་ཆེན་པོ་ཧོར་གྱི་རྒྱལ་ཁམས་ཀུན། །
ཆུ་བཞིན་དུ་ཉལ་ནས་རྙེད་བཀུར་བསྡུས། །དེང་རང་ཡུལ་བགྲོད་ལ་ཉེ་བ་ན། །རྒྱུད་
ཞི་ཞིང་དུལ་ལ་ཚུལ་ཁྲིམས་གཙང་། །ཆོས་ཚུལ་བཞིན་སྒྲུབ་ལ་རབ་གཞོལ་བའི། །ཁྱེད་
དད་ལྡན་དགེ་བའི་བཤེས་གཉེན་ལ། །སེམས་ལྷག་བསམ་དཀར་པོས་འདི་སྐད་སྨྲ། །
ཁྱེད་གཞོན་དུས་སྡེ་སྣོད་གཞུང་ལ་སྦྱངས། །རྗེ་མཚན་ལྡན་དུ་མའི་ཞབས་ལ་གཏུགས། །
ཆོས་ཟབ་ཅིང་རྒྱ་ཆེ་མང་དུ་ཐོས། །ད་ཉམས་སུ་ལེན་པའི་དུས་ལ་བབས། །ཚེ་མི་རྟག་
རི་གཟར་འབབ་ཆུ་འདྲ། །ནོར་ལོངས་སྤྱོད་རྩྭ་རྩེའི་ཟིལ་པ་མཚུངས། །གྲོགས་འདུ་
འགོད་ཚོང་འདུས་མགྲོན་པོ་བཞིན། །མིང་སྙན་གྲགས་ཤིང་གི་རང་འཐག་འདྲ། །ཁོ་
ཀུན་ལ་བརྩེ་མེད་འཆི་བདག་དེ། །དུས་ནམ་སླེབས་ངེས་པ་མ་མཆིས་པས། །འདི་སྣང་
ལ་ཞེན་པས་མ་བཅིངས་པར། །ཚེ་ཕྱི་མའི་ལམ་རྒྱུགས་སྒྲུབ་རེ་རན། །དུས་བསྐལ་པ་
བྱེ་བར་མཚན་ཙམ་ཡང་། །རྙེད་དཀའ་བའི་མདོ་སྔགས་ཉམས་ལེན་གནད། །ཕ་བླ་
མའི་དྲིན་གྱིས་རྙེད་པ་འདིར། །དེང་ཅི་ནུས་རྩལ་གྱིས་འབད་པར་རིགས། །མི་
བདག་ནི་ན་ཚོད་རྒན་པོར་གྱུར། །ཁོང་དད་ལྡན་རྣམས་ཀྱིས་ཡར་ཡར་བཏེགས། །
ལས་ཉོན་མོངས་གཉིས་ཀྱིས་མར་མར་མནན། །དགྲ་ཆོས་བརྒྱད་འདི་ཡིས་བྲན་དུ་
- 45 -



བཀོལ། །ལས་ཟིན་མེད་བྱ་བྱེད་མང་པོས་སུན། །དུས་སྙིགས་མའི་དམུ་རྒོད་རྣམས་
ལ་འཇིགས། །རང་སྒོ་གསུམ་སྤྱོད་ལ་ཡིད་མུག་པས། །དེང་དབེན་པར་ཆོས་དོན་
སེམས་དུ་འགྲོ །ཁོ་འཆི་བདག་རྒྱལ་པོའི་བང་ཆེན་པ། །དུས་རེ་ཞིག་སླེབས་པར་མ་
གྱུར་ན། །སླར་རང་རེ་མི་རིང་ཞལ་འཛོམས་ནས། །གཏམ་ཆོས་ཀྱི་མོལ་མཆིད་བགྱིད་
པར་སྨོན། །དགྲ་དུག་ལྔའི་མགོ་ལ་རྟ་བྲོ་བརྡུང༌། །སྐྱབས་མཆོག་གསུམ་བྱིན་རླབས་
གུར་ཁང་ཕུབ། །སྲིད་ཞི་བའི་ལེགས་ཚོགས་གཡང་དུ་བླང་། །དོན་གང་བསམ་འགྲུབ་
པའི་བཀྲ་ཤིས་ཤོག །
46



ལང་གྲུའི་ཕྱོགས་སུ་གདན་དྲངས་སྐབས་བྲིས་པའི་མགུར།
སྟོན་མཇུག་ཤར་བའི་མེ་ཏོག་སྤང་རྒྱན་ཁྱོད། །དཀོན་མཆོག་མཆོད་གྲལ་མྱུར་
དུ་མ་བསྙེགས་པས། །གློ་བུར་གྲང་རེག་བ་མོས་བཅོམ་གྱུར་ན། །དབྱིབས་ལེགས་
བཀྲག་མདངས་མཚར་བ་དོན་མེད་ཡིན། །ཚེ་མཐར་སླེབས་པའི་བན་རྒན་སེ་བོ་
ཁྱོད། །འདུན་མ་ཆོས་ལ་མྱུར་དུ་མ་དྲིལ་བར། །གློ་བུར་འཆི་བདག་གཤིན་རྗེས་བཅོམ་
གྱུར་ན། །དལ་འབྱོར་མི་ལུས་ཐོབ་པ་དོན་མེད་ཡིན། །དུས་ཀྱིས་གཏུགས་ཚེ་དུད་
འགྲོ་ཁྲུང་ཁྲུང་ཡང་། །ཡུལ་གཞན་སྙེགས་ན་བན་རྒན་སེ་བོ་ཁྱོད། །ད་དུང་རང་ཡུལ་
མི་བསྙེགས (སྙེགས) འབྲོག་སྡེའི་ཁྲོད། །ཁྱི་བཞིན་ཉུལ་ནས་འདུག་པ་འཐད་དམ་
སོམ། །ཆུ་གླང་ལོར་ལང་གྲུའི་ཕྱོགས་སུ་གདན་དྲངས་སྐབས་སྒར་ཐོག་ནས་ཐོལ་བྱུང་དུ་གནང་བའོ། །
- 47 -



བསྟན་པའི་རྒྱལ་མཚན་ཕྱོགས་བཅུར་བསྒྲེང་དུ་གསོལ།
ཀྱེ་ཧུད་ཉི་ཟླའི་སྒྲོན་མེ་སྟོང་སྦྱར་ནས། །ས་གསུམ་ཀུན་ཏུ་བསྐལ་པ་བྱེ་བ་རུ། །
འབད་པས་བཙལ་ཀྱང་རྙེད་དཀའི་རིན་པོ་ཆེ། །བསྟན་འགྲོའི་མགོན་དེ་ཞིང་གཞན་
གཤེགས་པས་ན། །ཐུབ་བསྟན་ཉི་མའི་སྣང་བ་ནུབ་ཉེ་བའི། །དགུང་ཐུན་གྲིབ་སོའི་
ཕག་ནས་ལུས་མེད་ཀྱིས། །མེ་ཏོག་མདའ་ལྔ་འཕངས་པ་དྲེགས་ལྡན་འགའི། །སྙིང་
ག་རྨ་མེད་ཕུག་པས་ཆེར་མྱོས་ཏེ། །རྒྱལ་བསྟན་རིན་ཆེན་རྩིག་ངོས་སྔོན་བྱོན་གྱི། །
དམ་པའི་མཁྱེན་དཔྱོད་བི་ཤྭ་ཀརྨ་ཡིས། །སྲོལ་བཟང་རི་མོ་བྲིས་པ་ཀུན་བསུབས་ཏེ། །
གཟུ་ལུམ་ར ས་ཆོད་མི་སྡུག་གཟུགས་བརྙན་འགོད། །བསྟན་འཛིན་རབ་བྱུང་བ་
རྣམས་ལུག་བལ་བཞིན། །ཁྲིམས་ཀྱིས་བསེད་ཅིང་ཆོད་པའི་འཕང་དུ་བཀལ། །ལུས་
སྲོག་སྲད་བུ་བཙོན་གྱི་ཁབ་མིག་ཏུ། །དྲངས་པས་ཐུབ་བསྟན་བླ་གོས་འཚེམས་སོ་
ལོ། །ཀྱེ་ཧུད་ད་ནི་ཐུབ་པའི་བསྟན་པ་འདི། །གྲོང་འདབ་ལྷ་ཁང་གོག་པོའི་གོ་འཕང་
འཛིན། །བསྟན་འཛིན་སྐྱེས་བུ་དགེ་འདུན་སྡེ་རྣམས་ཀྱང་། །བྱ་ཁྲས་གཙེས་པའི་
ཉམ་ཆུང་རི་བོང་བཞིན། །འདི་འདྲའི་དུས་ངན་ཁ་བ་གློ་བུར་སླེབས། །ཕན་བདེའི་
དྲོད་ཀྱིས་སྐྱོང་བ་སུ་མ་མཆིས། །ཤེས་ལྡན་སྙིང་ཁོང་ཆུ་ལྟར་གྲང་ན་ཡང་། །མྱ་ངན་
ཤུགས་རིང་འབྱིན་ལས་ཐབས་གཞན་ཅི། །མཐོན་པོའི་མཐའ་རྒུད་སྐྱེས་པའི་ཐ་མ་
འཆི། །བསོགས་པའི་མཐའ་འཛད་འདུས་པའི་མཐའ་འབྲལ་ཞེས། །འཁོར་བའི་
མཚན་ཉིད་འདྲེན་པས་གངགསུངས་པ། །དེ་དེ་འདི་ན་མངོན་སུམ་ཉིད་དུ་སྣང་། །དུས་
- 48 -



འདིར་བདག་འདྲའི་སྙིང་སྟོབས་དམན་པ་དག །རི་སུལ་སྟོང་བར་ལང་ཚོ་ཡོལ་བའི་
མཐར། །རྣམ་ཤེས་བུང་བ་དག་ཞིང་པདྨོའི་སྦུབས། །སྙོགས་པའི་སྨོན་ལམ་དར་དིར་
སྒྲོགས་པར་བྱེད། །དམ་ཆོས་འཛིན་པའི་སྨོན་ལམ་མཐུ་གྲུབ་པའི། །རྒྱལ་སྲས་སྙིང་
སྟོབས་བཙན་པོའི་གོ་ཆ་ཅན།།མཆིས་ན་བདུད་ཀྱི་གཡུལ་ངོ་འདི་ཆོམས་ལ། །བསྟན་
འི་རྒྱལ་མཚན་ཕྱོགས་བཅུར་བསྒྲེང་དུ་གསོལ། །
：
49 -



ཨོར་དུ་སུ་ལ་གདན་དྲངས་སྐབས་བྲིས་པའི་གསུང་མགུར།
འདི་ཕྱིའི་ལེགས་ཚོགས་འབྱུང་བའི་གནས། །དྲིན་ཅན་རྩ་བའི་བླ་མ་དང་། །
བསླུ་མེད་སྐྱབས་གནས་མཆོག་གསུམ་ལ། །སྙིང་ནས་དད་པས་ཕྱག་བགྱིས་ཏེ། །མདོ་
སྨད་བོད་ཡུལ་བྱང་གི་མཐའ། །ར་ཁྱུང་ཞེས་བྱའི་ས་ཕྱོགས་འདིའི། །སྣོད་བཅུད་ཡོན་
ཏན་བརྗོད་པའི་གཏམ། །གླུ་རུ་ལེན་ནོ་དཔྱོད་ལྡན་ཉོན། །གནའ་དུས་བྱང་ཆུབ་
སེམས་དཔའ་ཆེ། །རྒྱལ་བུ་བློ་གྲོས་འཕེལ་ཞེས་པས། །ཀླུ་བདུད་གདུག་པ་བཏུལ་
བའི་གནས། །བསིལ་ཐང་བྱ་བ་ཡུལ་འདི་སྟེ། །བླ་མ་ཨ་ཝ་དྷུ་ཏི་པ། །རྣམ་གསུམ་
བཞུགས་པའི་ས་ཆ་ཡང་། །དགོན་པ་གོང་འོག་བར་གསུམ་གྱི། །གནས་འདི་ཡིན་ཞེས་
ཀུན་ལ་གྲགས། །བྲག་ལ་བརྐོས་པའི་མཆོད་རྟེན་དང་། །ལྷ་ཁང་ངོ་མཚར་ཅན་དུ་
མས། །རི་ལུང་གང་བ་ལ་དཔག་ན། །ཁྱད་འཕགས་གནས་སུ་ངེས་པ་སྐྱེ། །ལྷག་པར་
བྲག་ལ་པ
ལ་བཟོས་པ་ཡི། །སྒྲུབ་ཁང་དབེན་ཞིང་ཉམས་དགའ་མང་། །གནའ་དུས་སྒོམ་
སྒྲུབ་ལ་གཞོལ་བའི། །སྐལ་ལྡན་མང་དུ་བྱུང་བར་ངེས། །ཡུལ་འདིའི་འབྲོག་པའི་མི་
རྣམས་ནི། །དད་པ་ཆེ་ཞིང་གཡོ་སྒྱུ་ཆུང་། །མཐའ་གཉིས་མ་ལྷུང་འབྱོར་བ་ལྡན། །
འཐབ་རྩོད་མེད་པར་ཕན་ཚུན་མཐུན། །ཨེ་མ་ཡུལ་ཕྱོགས་བཟང་བོ་འདིར། །རྒྱལ་
བ་བྱམས་པའི་མདོ་རྒྱུན་ལས། །སྒྲུབ་པའི་གནས་ཀྱི་མཚན་ཉིད་ལྔ། །གསུངས་པ་
རྣམས་ནི་ལེགས་པར་ཚང་། །ཁོ་བོ་ཆོས་ཀྱི་རྡོ་རྗེ་ནི། །གནས་བཟང་འདི་འདྲར་རྩེ་
གཅིག་ཏུ། །སྒྲུབ་ལ་གཞོལ་བར་ཡིད་སྨོན་ཡང་། །བསོད་ནམས་ཆུང་བས་ཐོག་མ་
ཁེལ། །དལ་འབྱོར་དོན་ལྡན་བྱེད་འདོད་པའི། །སྐལ་ལྡན་ཡོད་ན་གནས་འདི་འདྲར། །
- 56 -



འདུ་འཛི་གཡེང་བ་གཏན་སྤངས་ཏེ། །ཚེ་དང་སྒྲུབ་པ་སྙོམས་པར་འཚལ། །དལ་
འབྱོར་རྙེད་དཀའ་དོན་ཆེ་ཞིང་། །ནམ་འཆི་ངེས་མེད་ཤི་བའི་ཚེ། །ཆོས་མིན་གཞན་
གྱིས་མི་ཕན་ཚུལ། །བསམ་ནས་རང་རྒྱུད་བསྐུལ་བ་གཅེས། །དབེན་པའི་ཁོང་ནས་
འདི་སྣང་གི །ཕུན་ཚོགས་སྒྲུབ་པ་འགའ་ཞིག་གིས། །མི་ཚེ་འདའ་བར་བྱེད་པ་རྣམས། །
ལུང་སྟོང་གནས་པའི་འབྲོག་པ་འདྲ། །དེ་ཕྱིར་རང་གི་སྒོ་གསུམ་ལ། །རང་གིས་བྱ་ར་
ལེགས་བགྱིས་ནས། །ཆོས་བརྒྱུད་བྱ་བ་ཀུན་སྤངས་ཏེ། །དམ་ཆོས་རྣམ་དག་སྒྲུབ་ལ་
འབུངས། །བྱང་ཆུབ་ལམ་གྱི་རིམ་པ་དང་། །གསང་སྔགས་བསྐྱེད་རྫོགས་ཉམས་ལེན་
གྱིས། །མི་ཚེ་སྐྱེལ་བའི་སྐལ་ལྡན་ལ། །བྱང་སེམས་རྣམས་ཀྱང་སྨོན་གནས་བྱེད། །དེ་
འདྲའི་རྒྱ་ཆེན་མ་ཐུབ་ཀྱང་། །རང་གཞན་འཁོར་བ་ལས་ཐར་ཕྱིར། །དད་པས་མ་ཎི་
ལ་འབད་ཀྱང་། །དལ་འབྱོར་ཐོབ་པ་དོན་དང་ལྡན། །ཁས་བླངས་སྡོམ་ཁྲིམས་བསྲུང་
བྱ་ལ། །གནོང་འགྱོད་མེད་པའི་གདེངས་ལྡན་ན། །དགེ་གཞན་སྒྲུབ་པར་མ་ནུས་
ཀྱང་། །ཐར་པའི་ལམ་སྣ་ཟིན་དང་འདྲ། །རང་ལ་སྙིང་བརྩེ་ལྡན་པ་དག །མནོག་ཆུང་
ཚེ་འདིའི་བྱ་གཞག་གིས། །མི་ཚེ་དོན་མེད་མ་གཏོང་བར། །གཏན་བདེའི་བཙན་ས་
ཟིན་ལ་འབུངས། །ལྕགས་སྤྲེལ་ཁྲུམས་ཟླའི་བཅུ་དྲུག་ཉིན། །དགོན་པ་བར་མའི་བསྟི་
གནས་སུ། །མང་ཐོས་རྒན་པོས་གླུ་འདི་བླངས། །ཡུལ་ཕྱོགས་རྟག་ཏུ་བཀྲ་ཤིས་ཤོག །
དགུང་ལོ་རེ་ལྔ་པ་ལྕགས་བྱའི་ལོར་ཨོར་དུ་སུའི་ཧོ་ཤོམ་མང་པོར་གདན་དྲངས་སྐབས་ཐུགས་སྐྱོ་
བའི་གསུང་མགུར་ཐོལ་བྱུང་དུ་གནང་བ།
- 5] -



བླ་མ་རྗེས་སུ་དྲན་པའི་གདུང་དབྱངས་
དད་པའི་ཤུགས་གླུ།
གནས་དག་པ་མཁའ་སྤྱོད་ཞིང་ཁམས་ནས། །དཔལ་ཧེ་རུ་ཀ་དང་དབྱེར་མེད་
པའི། །ཕ་དྲིན་ཅན་རོལ་བའི་རྡོ་རྗེ་ཁྱེད། །བུ་མགོན་མེད་ཉམ་ཐག་བདག་ལ་དགོངས། །
ལོ་ཟིལ་གནོན་མེ་རྟའི་ས་གའི་ཟླ། །ཚེས་མིག་གི་གྲངས་ཉིན་འཇམ་དཔལ་གྱི། །
གནས་དྭངས་བསིལ་ལྷུན་པོ་རྩེ་ལྔ་ནས། །ཕ་བླ་མ་གློ་བུར་ཞིང་གཞན་གཤེགས། །རིས་
མེད་པའི་བསྟན་དང་འགྲོ་བ་ཡི། །ཕན་བདེ་བའི་སྲོག་གི་རྩ་བ་ཆད། །མཐའ་དབུས་
སུ་འཁོད་པའི་སྐྱེ་འགྲོ་ཀུན། །མགོན་སྐྱབས་བྲལ་ལོང་བ་ཐང་སྐྱུར་བཞིན། །སྒོས་
གང་གི་དྲིན་གྱིས་འཚོ་བ་བདག །འཇིགས་ཆེ་སར་སྐྱེལ་མས་བོར་བ་བཞིན། །ཕ་
འབྲལ་ཐབས་མེད་པ་ཁྱེད་དང་བྲལ། །དྲིན་བསམ་ཞིང་གདུང་ཤུགས་མེ་ལྟར་
འབར། །མཆོག་ཐུན་མོང་དངོས་གྲུབ་ཀུན་སྩོལ་བའི། །རྗེ་ཡིད་བཞིན་ནོར་བུ་དེ་རིང་
སྟོར། །རྒྱུད་དགེ་བའི་ནོར་གྱིས་སྟོང་བ་ཡི། །སྤྲང་བདག་གི་དབུལ་བ་སུ་ཡིས་སེལ། །
ཉོན་མོངས་པའི་ཚ་གདུང་སེལ་བྱེད་པའི། །ཕ་སྤྲིན་གྱི་ཕུང་པོ་དབྱིངས་སུ་ཡལ། །རྒྱུད་
ཐ་བ་སྐམ་པོར་རླན་བྱེད་པའི། །བྱིན་རླབས་ཀྱི་གྲུ་ཆར་སུ་ལ་རེ། །ཆོས་ལེགས་བཤད་
འོད་ཟེར་སྟོང་འགྱེད་པའི། །རྗེ་ཉིད་བྱེད་དབང་བོ་ཞིང་གཞན་ནུབ། །རྒྱུད་མ་རིག་
མུན་པས་ཆེས་སྒྲིབ་པ། །སེལ་བྱེད་ཀྱི་སྣང་བ་སུ་ཡིས་སྩོལ། །སྐུའི་བ་སྤུ་གཅིག་ཙམ་
མཆོད་པ་ཡང་། །དུས་གསུམ་གྱི་སངས་རྒྱས་མཆོད་པ་ལས། །ཆེས་ལྷག་པའི་བསོད་
- 52 -



ནམས་ཞིང་དེ་སྟོར། །ད་ཚོགས་བསོགས་ཞིང་མཆོག་གང་ལ་བྱེད། །ཆོས་མདོ་རྒྱུད་
དཀའ་གནད་དཔྱོད་པའི་ཚེ། །བློ་ཐེ་ཚོམ་སྒྲོ་འདོགས་མདུད་པ་ཀུན། །གསུང་གཅིག་
གིས་བཀྲོལ་བའི་མགོན་དེ་གཤེགས། །ད་དཀའ་གནས་དོགས་གཅོད་སུ་ལ་འདྲི། །
ལམ་མདོ་སྔགས་ཉམས་ལེན་གནད་འགག་དང་། །གེགས་སེལ་ཐབས་བོགས་འབྱིན་
གདམས་པ་ཀུན། །དོན་འཁྲུལ་མེད་འདོམས་པའི་བཤེས་དང་བྲལ། །ད་ཉམས་རྟོགས་
བརྡར་ཤ་སུ་ལ་གཅོད། །རྐྱེན་བར་ཆད་གཉན་པས་གཙེས་པའི་དུས། །མཐུ་བྱིན་
རླབས་སྟོབས་ཀྱིས་སེལ་རེ་བའི། །རྗེ་བླ་མ་ཞིང་ཁམས་གཞན་དུ་གཤེགས། །ད་
བདག་གིས་སྐྱོན་སེལ་སུ་ལ་རེ། །འཆི་ངེས་པའི་ནད་ཀྱིས་ཐེབས་པའི་ཚེ། །གསུང་ལྷང་
ལྷང་ཐོས་སུ་རེ་བ་ཡི། །ཕ་བླ་མ་དག་པའི་ཞིང་དུ་གཤེགས། །ད་ཕྱི་མའི་ལམ་སྣ་སུ་ཡིས་
འདྲེན། །མི་བདག་གི་ཁོག་པའི་ནང་གི་སྙིང་། །རྗེ་བླ་མ་མཆོག་དེ་གློ་བུར་སྟོར། །བུ་སྙིང་
མེད་འཁོར་བའི་འབྲོག་དགོན་དུ། །སྡུག་བསྔལ་གྱི་ཆོ་ངེ་འདེབས་འདི་དགོངས། །མི་
བདག་གི་དཔྲལ་བའི་དབྱིངས་ཀྱི་མིག །ཕ་ཐུགས་རྗེ་ཅན་དེ་ཞིང་གཞན་གཤེགས། །
བུ་བླང་དོར་ལྟ་བའི་མིག་ལོང་བས། །གནས་ངན་འགྲོའི་གཡང་ཁ་འགྲིམ་འདིར་
ད གོངས། །ཞལ་མཇལ་རེས་བརྩེ་བའི་གཟིགས་སྟངས་མཛོད། །ཕྱག་འཇམ་ཞིང་
མཉེན་པ་སྤྱི་བོར་བཞག །གསུང་སྙན་པས་བླང་དོར་འདོམས་པ་དེ། །ད་མཐོང་ཐོས་
བྲལ་བས་ཡིད་རེ་སྐྱོ། །འབྲོག་ཉམ་ངར་ལུས་པའི་བུ་ཆུང་གིས། །རང་མ་ལ་འོ་དོད་
འབོད་པ་ལྟར། །མགོན་སྐྱབས་བྲལ་དྷརྨ་བཛྲ་བདག །ཡིད་གདུང་བའི་ཤུགས་ཀྱིས་
སྨྲེ་ངག་ཤོར། །མགོན་ཁྱེད་ལ་བརྩེ་བའི་སྤྱན་མཆིས་ཤིང་། །རྒྱང་རིང་ནས་གསན་
པའི་སྙན་མངའ་བས། །གནས་དག་པའི་ཞིང་ཁམས་གར་བཞུགས་ཀྱང་། །ཉམ་ཐག་
པའི་གདུང་དབྱངས་འདི་དགོངས་ཤིག །ཡུལ་ཕྱོགས་འདིའི་གདུལ་བྱ་མ་ལུས་པ། །
མགོན་སྐྱབས་དང་བྲལ་བའི་ངང་ཚུལ་འདི། །ཕ་ཁྱེད་ཀྱི་ཐུགས་ཀྱིས་མ་དགོངས་
T
- 53,



སམ། །དེང་ཡལ་བར་འདོར་བ་ཅི་ལྟར་རིགས། །སྔོན་དུས་མཐའི་བསྟན་འགྲོའི་དོན་
མཛད་པར། །ཐུགས་བསྐྱེད་ཅིང་དམ་བཅའ་མཛད་པ་བཞིན། །དེང་མྱུར་དུ་མཆོག་
གི་སྤྲུལ་བའི་སྐུའི། །ཞལ་བདག་ཅག་མིག་གི་བདུད་རྩིར་སྟོན། །ཁོང་གནམ་སའི་
དབང་ཕྱུག་གོང་མ་ཆེའི། །དཔལ་བསྟན་སྲིད་ཟུང་འབྲེལ་རྒྱལ་མཚན་རྩེར། །མགོན་
ཁྱོད་ཞབས་ནོར་བུ་ལེགས་བཀོད་ནས། །རིས་མེད་པའི་བསྟན་འགྲོར་ཕན་བདེ་སྩོལ། །
སྐྱབས་བསླུ་མེད་དཀོན་མཆོག་བྱིན་རླབས་དང་། །མ་མཁའ་འགྲོ་ཆོས་སྐྱོང་མཐུ་
སྟོབས་དང་། །ལས་རྒྱུ་འབྲས་རྟེན་འབྲེལ་བདེན་སྟོབས་ཀྱིས། །དོན་སྨོན་པ་ཡིད་
བཞིན་འགྲུབ་པར་ཤོག །ཅེས་པ་འདི་ནི་རིས་སུ་མ་ཆད་པའི་བསྟན་འགྲོ་ཡོངས་ཀྱི་ཕན་བདེའི་
རྩ་ལག་གཅིག་པུ། བཀའ་དྲིན་འཁོར་མཐའ་མ་མཆིས་པའི་འདྲེན་མཆོག་དམ་པ་ཁྱབ་བདག་རྡོ་རྗེ་
འཆང་ལྕང་སྐྱ་ཐམས་ཅད་མཁྱེན་པ་གདུལ་བྱ་རྟག་འཛིན་ཅན་རྣམས་འདུལ་བའི་ཆེད་དུ་གཟུགས་
སྐུ་ཆོས་དབྱིངས་སུ་ཐིམ་ཚུལ་བསྟན་པའི་གཏམ་ཐོས་མ་ཐག་ཏུ་མགོན་པོ་གང་གི་བཀའ་དྲིན་གྱིས་
ཉེ་བར་འཚོ་བའི་དྷརྨ་བཛྲ་ཡིས་གདུང་བའི་ཤུགས་ཀྱིས་སྨྲེ་ངག་ཐོལ་བྱུང་དུ་བཏོན་པའོ། །
- 54 -



དུས་དེ་རིང་སྐྱོ་བའི་གླུ་ཞིག་ལེན།
སྐྱབས་དཀོན་མཆོག་གསུམ་ལ་ཕྱག་འཚལ་ནས། །དུས་དེ་རིང་སྐྱོ་བའི་གླུ་ཞིག་
ལེན། །གླུ་ཚིག་ལ་མ་འཇོག་རྒྱུད་ལ་སྐོར། །རྒྱུད་དྲེད་པོ་ཐུལ་ཤིག་བླ་གཟུགས་པོ། །སྤྱིར་
ཤིན་ཏུ་སྙིགས་མའི་དུས་མཐའ་འདིར། །ཆོས་སྒྲུབ་པའི་སྐལ་ལྡན་ཤིན་ཏུ་དཀོན། །
སྒོས་མཐའ་འཁོར་ཡུལ་གྱི་སྐྱེ་བོའི་ཁྲོད། །ཆོས་རྣམ་དག་བྱེད་པ་ཉིན་སྐར་ཙམ། །
གཞན་འདྲེན་པར་རློམ་པ་བདག་འདྲ་ཡང་། །གཏམ་འགྲིགས་འགྲིགས་གཞན་ལ་
འཆད་མཁས་ཀྱང་། །རང་ཤེས་རྒྱུད་གྱོང་པོ་སྦྲུམ་པོའི་ལུས། །འདིས་ཤིན་ཏུ་སྐྱོ་ཞིང་
ངོ་ཡང་ཚ། །ཕྱི་ངུར་སྨྲིག་གོས་ཀྱིས་ཀླུབས་ན་ཡང་། །ནང་ཤེས་རྒྱུད་སྡིག་ལྟུང་ཁོ་ནས་
གང་། །དཔེ་བཤང་ལྕིས་གང་བའི་བུམ་པ་ཉིད། །གོས་བཟང་པོས་དཀྲིས་དང་ཁྱད་
པར་ཅི། །མགོན་དགེ་བའི་བཤེས་གཉེན་དུ་མ་ལས། །ཆོས་ཟབ་རྒྱས་ལེགས་བཤད་
མང་ཐོས་ཀྱང་། །དོན་རྒྱུད་ཐོག་ཁེལ་བའི་ཉམས་ལེན་ནི། །ཞག་ཐུན་རེ་ཙམ་ཡང་སྒྲུབ་
པ་མེད། །གཞུང་རྒྱ་ཆེན་དུ་མར་སྦྱངས་པ་ཡང་། །རྒྱུད་འདུལ་ཐབས་མ་སོང་དྲེད་
ཐབས་སོང་། །མེ་གཞིལ་དུ་རེ་བའི་ཆུ་རྒྱུན་ཉིད། །ལར་མེ་རུ་འབར་ལ་ཅི་ཞིག་བྱ། །
དབང་རྗེས་ལུང་ཟབ་ཁྲིད་འཆད་པ་དང་། །རྩོམ་རྣམ་གྲངས་དུ་མ་སྤེལ་རློམ་ཡང་། །
སྣོད་སྟོང་པ་གཅིག་ནས་གཅིག་འཕྱོ་བཞིན། །གཞན་མི་ཕན་སྟེང་དུ་རང་ཉིད་
ཉམས། །མི་གསོན་གཤིན་དུ་མས་རེ་ལྟོས་ཀྱིས། །རྫས་དངོས་པོའི་འབུལ་ནོར་སྟེར་
བ་འདིས། །ཁོང་སོ་སོར་དགེ་རྩར་འགྱུར་སྲིད་ཀྱང་། །རང་གདེངས་མེད་བུ་ལོན་ལེན་
དང་མཚུངས། །ཕྱི་ཚུལ་འཆོས་གཡོ་སྒྱུའི་རྫུ་བག་འདིས། །ཁོ་དད་ལྡན་མགོ་བོ་
55.



བསྐོར་ནུས་ཀྱང་། །ལས་དགེ་སྡིག་འབྲས་བུ་མི་འཆོལ་བས། །ཚེ་ཕྱི་མར་འོ་བརྒྱལ་
འབྱུང་གིས་དོགས། །མིང་གཞན་དོན་ཟེར་བའི་བདུད་ལས་འདིས། །དུས་ད་བར་ཆོས་
ཀྱི་གོ་སྐབས་འཕྲོག །ད་ན་ཚོད་ལྔ་བཅུ་ཁ་རལ་ལོན། །བདག་ལམ་རྒྱུགས་མེད་པའི་
འགྲོན་པོ་བཞིན། །འདི་བསམ་གྱིན་རྒན་པོ་ལག་སྟོང་བདག །དུས་གཏན་གྱི་བདེ་སྡུག་
གང་མྱོང་བ། །སྐྱབས་བླ་མའི་ཐུགས་རྗེར་རེ་བ་ལས། །གཞན་བློ་གདེངས་ཅི་ཡང་མི་
བདོག་པས། །གནས་ངན་སོང་གསུམ་གྱི་གཡང་ཁ་ན། །བུ་སྙིང་རུལ་འོ་དོད་འབོད་
པ་འདི། །ཕ་འདྲེན་མཆོག་རོལ་བའི་རྡོ་རྗེ་ཡིས། །གནས་དག་པའི་ཞིང་ནས་དགོངས་
པར་འཚལ། །ལུས་འབྱུང་བ་འཁྲུགས་པའི་ནད་ཀྱིས་གཟིར། །སེམས་ཆགས་སྡང་ཕྲག་
དོག་གདོན་གྱིས་དཀྲུགས། །ཚེ་དོན་མེད་བྱ་བས་ཆུད་གཟན་པའི། །སྤྲང་ཉམ་ཐག་
བརྩེ་བས་མི་གཟིགས་སམ། །ལས་འདུ་འཛི་གཡེང་བ་སྣ་ཚོགས་ཀྱིས། །ཆོས་སྒྲུབ་པའི་
གོ་སྐབས་བྲལ་བ་འདི། །ཁྱེད་བྱིན་རླབས་མཐུ་ཡིས་མྱུར་བསལ་ནས། །ད་ཚེ་ལྷག་ཆོས་
ཀྱིས་འདའ་བར་ཤོག །སླར་བགྲང་ཡས་སྐྱེ་བ་ཐམས་ཅད་དུ། །ལས་སྡིག་པའི་ཁ་
སྐོང་བསོད་ནམས་སུ། །མིང་བཏགས་པའི་བདུད་ཀྱི་བསླུ་བྲིད་དང༌། །དུས་ནམ་
ཡང་ཕྲད་པར་མ་གྱུར་ཅིག །བདག་གཞན་མཉམ་བརྗེ་བའི་བྱང་ཆུབ་སེམས། །ལམ་
རིམ་པ་གཉིས་ཀྱི་རྣལ་འབྱོར་ལ། །སྲོག་འདོར་ལ་ཐུགས་ཀྱང་མི་གཡེལ་བར། །ཤུགས་
དྲག་པོའི་བརྩོན་པ་བསྟེན་ནུས་ཤོག །ཅེས་པ་འདི་ཡང་འཁོས་མེད་ཀྱི་བཙུན་པ་དྷརྨ་བཛྲ་ཡིས་
རང་གི་གནས་ཚུལ་ལ་སྐྱོ་བ་གཏིང་ནས་སྐྱེས་ཏེ་བླ་ཆེན་དགོངས་པ་རབ་གསལ་གྱི་སྐུ་གདུང་རིན་པོ་
ཆེ་བཞུགས་པའི་ལྷ་ཁང་གི་ཉེ་འདབས་ཞིག་ཏུ་གླུར་བླངས་པའོ། །
- 56 པ



སྐྱབས་མགོན་ལྕང་སྒྱུ་རིན་པོ་ཆེ་ལ་ཕུལ་བའི་མགུར།
(ཁག་གཉིས)
སྐྱབས་བདེ་གཤེགས་ཀུན་འདུས་ཡིད་བཞིན་ནོར། །མ་ཉམ་ཐག་འགྲོ་བ་འདྲེན་
པའི་གཙོ། །དྲིན་རྒྱལ་ལས་ལྷག་པའི་བླ་མ་རྗེ། །ཕ་རོལ་པའི་རྡོ་རྗེའི་ཞབས་ལ་འདུད། །
གཞི་འགྱུར་མེད་སེམས་ཀྱི་རྡོ་རྗེ་དང་། །དོན་གཉིས་མེད་བཛྲ་ཝ་ར་ཧི། །སྙིང་ཨ་ཝ་
དྷུ་ཏིའི་དབུས་བཞུགས་ལ། །རླུང་ལས་སུ་རུང་བར་བྱིན་གྱིས་རློབས། །མ་མཁའ་འགྲོ་
ཀུན་འདུས་ཙཎྜ་ལི། །གནས་ལྟེ་བ་སྤྲུལ་པའི་འཁོར་ལོར་བཞུགས། །དྲོད་བདེ་ཆེན་
ལུས་ལ་འབར་བ་ཡིས། །མཆོག་ག ཏུམ་མོ་འགྲུབ་པར་བྱིན་གྱིས་རློབས། །ཕ་མི་
བསྐྱོད་ངོ་བོ་ཧཱུཾ་ཡིག་དཀར། །གནས་སྤྱི་གཙུག་བདེ་ཆེན་འཁོར་ལོར་བཞུགས། །
ཁམས་བྱང་སེམས་ཞུ་བདེས་དྲངས་པ་ཡི། །མཆོག་དགའ་བཞི་འདྲེན་པར་བྱིན་གྱིས་
རློབས། །ཡུལ་གང་སྣང་སྟོང་པའི་དབྱིངས་སུ་ཐིམ། །ཉམས་གང་ཤར་བདེ་ཆེན་ངང་
དུ་རོལ། །དཔལ་བདེ་སྟོང་དབྱེར་མེད་རྣལ་འབྱོར་གྱིས། །ཚེ་འདི་ལ་གྲོལ་བར་བྱིན་
གྱིས་རློབས། །གཞི་སྐྱེ་ཤི་བར་དོའི་སྣང་བ་ཀུན། །ཡིད་འཁྲུལ་པའི་ངོ་བོ་ཙམ་ཞིག་
ལས། །དོན་ཡེ་ནས་གྲུབ་པ་མ་མཆིས་པས། །འཕྲང་རང་སར་གྲོལ་བར་བྱིན་གྱིས་
རློབས། །རྒྱུ་ལས་ཉོན་གཉིས་ཀྱིས་དབྱེན་བཅོས་པའི། །གནས་འཁོར་བའི་སྡུག་བསྔལ་
མ་ལུས་པ། །ལམ་ཐབས་ཤེས་ཟུང་འབྲེལ་ཉམས་ལེན་གྱིས། །དུས་མྱུར་བ་ཉིད་དུ་དྲུང༌
འབྱིན་ཤོག །ཕ་བླ་མའི་ཞབས་པད་བསྐལ་བརྒྱ་བརྟན། །རྗེ་རྒྱལ་བའི་བསྟན་པ་མཚོ་
ལྟར་རྒྱས། །མ་འགྲོ་ཀུན་བདེ་སྐྱིད་དཔལ་ལ་རོལ། །མཆོག་སངས་རྒྱས་ཐོབ་པའི་
བ 57 -



བཀྲ་ཤིས་ཤོག ། ཅེས་པ་འདི་ནི་ཁྱབ་བདག་རྡོ་རྗེ་སེམས་དཔའི་ངོ་བོ་བཀའ་དྲིན་མཚུངས་མེད་
ཏཱ་ཀོ་ཤྲཱི་སྐྱབས་མགོན་ལྕང་སྐྱ་རིན་པོ་ཆེ་ཞབས་པད་བསྐལ་པ་རྒྱ་མཚོའི་བར་དུ་བརྟན་པའི་རྟེན་
འབྱུང་གི་སྒོ་འཕར་བསྒྲིགས་ཏེ་ཚོགས་འཁོར་ཕུལ་སྐབས་གང་གི་ཞབས་རྡུལ་ལ་ཡན་ལག་མཆོག་གིས་
རེག་པའི་སྐལ་བ་ཐོབ་པའི་བཙུན་གཟུགས་བློ་བཟང་ཆོས་ཀྱི་ཉི་མས་མགུར་དབྱངས་མཆོད་པར་ཕུལ་
པའོ། །
རྗེ་དུས་གསུམ་སངས་རྒྱས་ངོ་བོ་ཉིད། །སྐྱབས་བསླུ་བ་མེད་པའི་བཀའ་དྲིན་
ཅན། །མགོན་བློ་བཟང་བསྐལ་བཟང་རྒྱ་མཚོ་དེ། །མི་བདག་སྙིང་པདྨོའི་ཟེའུ་འབྲུར་
བཞུགས། །སྔོན་ལས་སྨོན་བཟང་པོའི་འབྲེལ་པ་ཡི། །རྗེ་སྤྲུལ་པའི་སྐུ་མཆོག་རྣམ་
གཉིས་སོགས། །ཁྱེད་དད་ལྡན་སློབ་མའི་ཚོགས་རྣམས་ཀུན། །མི་ཁོ་བོའི་གླུ་ལ་སྙན་
གཏོད་མཛོད། །རྟེན་དལ་འབྱོར་མི་ལུས་ཐོབ་དང་གཅིག །མཆོག་སངས་རྒྱས་བསྟན་
དང་མཇལ་དང་གཉིས། །མགོན་དགེ་བའི་བཤེས་ཀྱིས་ཟིན་དང་གསུམ། །དོན་འདི་
གསུམ་རྙེད་དཀའ་སེམས་པར་མཛོད། །ཚེ་མི་རྟག་རི་གཟར་འབབ་ཆུ་འདྲ། །གནས་
ངན་སོང་གསུམ་པོ་ཡ་རེ་ང་། །དུས་ད་ལྟ་རང་དབང་ཡོད་དུས་འདིར། །ཆོས་རྣམ་
དག་སྒྲུབ་ལ་བརྩོན་པར་མཛོད། །སྲིད་འཁོར་བའི་ཕུན་ཚོགས་སྙིང་བོ་མེད། །ཡིད་
བརྟན་དུ་མེད་ཅིང་ངོམས་མི་ཤེས། །ལས་ཉོན་མོངས་དྲག་པོའི་གཞན་དབང་ཅན། །
འདི་བསམ་ནས་སྐྱོ་བ་བསྐྱེད་པར་མཛོད། །རིགས་དྲུག་གི་འགྲོ་བ་མ་ལུས་པ། །ཐོག་
མེད་ནས་བསྐྱངས་པའི་དྲིན་ཅན་མ། །དོན་དེ་ཕྱིར་བྱམས་བརྩེ་ཤུགས་དྲག་གིས། །
ཐབས་བྱང་ཆུབ་སེམས་ལ་འབད་པར་མཛོད། །སྟོན་ནམ་མཁའི་ཆུ་འཛིན་ལང་ལོང་
དེ། །དགུང་མཁའ་ལས་བྱུང་ཞིང་མཁའ་ལ་ཐིམ། །དཔེ་དེ་ཉིད་རྒྱུད་ལ་བསྐོར་བྱས་
ནས། །ཕྱི་གཟུང་བ་བདེན་མེད་དྲན་པར་མཛོད། །མདང་གཉིད་ཀྱིས་ནོན་པའི་རྨི་
-58 -



ལམ་དུ། །སྐྱིད་སྡུག་གི་སྣང་བ་གང་མྱོང་དེ། །དུས་ད་ནངས་གར་སོང་ཆ་མེད་ལྟར། །
སེམས་བདེན་མེད་སྒྱུ་མར་ཤེས་པར་མཛོད། །སེམས་གཉུག་མ་ལྷན་ཅིག་སྐྱེས་པ་
དེ། །ཆོས་འཁོར་འདས་ཀུན་གྱི་བྱེད་པོ་ཡིན། །ཐབས་ཟབ་ལམ་གནད་དུ་བསྣུན་པ་
ལས། །ལས་སྐུ་གསུམ་རྒྱུད་ལ་བསྐྱེད་པར་མཛོད། །མི་ཁོ་བོའི་ཁ་ཕོ་མ་ལགས་ཏེ། །ཕ་
ངག་དབང་མཆོག་ལྡན་བཀའ་དྲིན་གྱིས། །སེམས་སྐྱེ་མེད་འདི་ལ་བློ་ཁ་ཕྱོགས། །དུས་
དེ་རིང་དགའ་བས་གླུ་རེ་བླངས། །ཁྱེད་དད་ལྡན་སློབ་མའི་ཚོགས་རྣམས་ཀུན། །ཚེ་
འདི་སྣང་འཁྲི་བ་རྒྱབ་ཏུ་བསྐྱུར། །སྙིང་ཐག་པས་ལྷ་ཆོས་སྒྲུབ་པ་ཡིས། །རྟེན་དལ་
འབྱོར་ཐོབ་པ་དོན་ལྡན་མཛོད། །དུས་དེང་ནས་བྱང་ཆུབ་སྙིང་པོའི་བར། །ཁྱེད་
དམ་ཚིག་གཙང་བའི་བུ་སློབ་དང་། །ཕ་ངེད་རང་འབྲལ་མེད་དམ་ཆོས་ཀྱིས། །
དཔལ་བྱང་ཆུབ་བསྒྲུབ་པའི་སྨོན་ལམ་བགྱིད། ། ཅེས་པ་འདི་ཡང་བསྟན་འགྲོའི་དཔལ་
མགོན་དམ་པ་ཐུའུ་བཀྭན་སྤྲུལ་པའི་སྐུ་བློ་བཟང་ཆོས་ཀྱི་ཉི་མས་ངེད་རང་རིང་འཚོའི་རྟེན་འབྲེལ་
བསྒྲིགས་ནས་ཚོགས་འཁོར་གྱི་བསྟེན་བཀུར་མཛད་སྐབས་མགུར་མཆོད་ཕུལ་བའི་ལན་ཐོལ་བྱུང་
དུ་སྨྲས་པའི་བྱེད་པ་པོ་ནི་ལྕང་སྐྱ་རོལ་པའི་རྡོ་རྗེ་ལགས་སོ།།
59 -



མོར་དུ་སུ་ནས་སྒྱུར་བའི་མགུར།
(ཁག་གཉིས)
དམ་པ་རིགས་བརྒྱར་ཤར་བའི་ལྷ་ཐམས་ཅད། །གསང་ཆེན་རིགས་གཅིག་
འདུས་པ་རྡོ་རྗེ་འཆང་། །ངུར་སྨྲིག་འཛིན་པའི་རྣམ་རོལ་བདག་གི་མགོན། །དྲིན་
ཅན་བླ་མ་འབྲལ་མེད་སྙིང་དབུས་བཞུགས། །ཆོས་དོན་གཉེར་བའི་སྐྱེ་བོ་དད་ལྡན་
ལ། །ཆོས་གཏམ་འགྲིགས་འགྲིགས་སྨྲ་ལ་མཁས་ན་ཡང་། །ཆོས་དང་རང་སེམས་རྒྱབ་
འགལ་སོང་བ་ཡི། །ཆོས་ཀྱི་རྡོ་རྗེས་རང་གི་སྐྱོན་མཚང་གླེང་། །གཞན་གྱིས་བསྐྱོད་ཚེ་
རང་ཚུགས་མི་ཐུབ་པར། །རི་ཀླུང་གཅོང་རོང་ཐང་སོགས་ངེས་མེད་ཡུལ། །ངལ་
བས་ཉུལ་འདི་སྙིང་པོའི་ལྕིད་བྲལ་བའི། །ཤིང་བལ་རླུང་གིས་ཕྱོགས་ཀུན་འཁྱེར་
དང་མཚུངས། །ཉམས་དགའི་གནས་སུ་བག་ཕེབས་གནས་པ་ལ། །གཞན་གྱི་ནན་
ཏན་སྟོབས་ཀྱིས་ཉེར་དྲངས་ནས། །བྱེ་ཐང་སྐྱ་བོར་ངལ་འདི་རྫིང་བུའི་ཉ། །ལྕགས་
ཀྱུས་དྲངས་ཏེ་ཐང་ལ་འགྲེ་དང་མཚུངས། །ཡུལ་ཕྱོགས་ཀུན་ནས་ལས་ཀྱིས་བཀུགས་
པ་ཡི། །སྐྱེ་བོ་སྟོང་ཕྲག་མང་པོ་ཉིན་རེ་བཞིན། །བདག་དྲུང་ལྷན་དུ་ཚོགས་འདི་སྟོན་
རླུང་གིས། །ཤིང་ལོ་སྣ་ཚོགས་གཅིག་ཏུ་སྤུངས་དང་མཚུངས། །སྡུག་བསྔལ་བདེན་པ་
གཅིག་སྟེང་གཅིག་བཞག་པའི། །ཕྱག་དབང་ཞེས་གྲགས་གཞན་ལ་ཕན་མེད་ཅིང་། །
རང་ཉིད་ངལ་བའི་ལས་འདི་བྱིས་པ་དག །རྡོ་བ་བརྩེགས་པའི་རྩེད་མོ་བྱེད་དང་
མཚུངས། །སྣོད་དང་ལྡན་མིན་མི་བརྟག་རྙེད་བཀུར་ཆེད། །སྐྱེ་བོའི་ཁྲོམ་དབུས་ཟབ་
ཁྲིད་མན་ངག་རྣམས། །གང་ཤེས་ལྷུག་པར་འཆད་འདི་རས་ཆུང་རྣམས། །ལྟོ་ཕྱིར་
-6) –



མི་ལའི་མགུར་དབྱངས་འཐེན་དང་མཚུངས། །སློབ་མ་རྣམས་ལ་ཆོག་ཤེས་དམ་ཆོས་
གསུངས། །བླ་མ་རང་ནི་ཁབ་སྐུད་ཚུན་ཆད་བསོག །ཆོས་དང་ཕྱག་ལེན་འགལ་འདི་
དུར་ཁྲོད་ཀྱི། །རྟོགས་ལྡན་མི་རོ་རྒྱབ་སྤྲད་ཁུར་དང་མཚུངས། །ནང་དུ་འབུལ་བ་
ཞབས་ཏོག་ལ་དམིགས་ནས། །ཕྱི་རུ་མིག་བཙུམ་སྨིན་མ་ཟིང་ཟིང་གི །ཆོ་གས་གསོན་
གཤིན་བསླུ་འདི་གཡོ་ཅན་གྱི། །ཆུ་སྐྱར་བྱི་ལའི་རྣམ་ཐར་ཉིད་དང་མཚུངས། །གར་
སླེབས་གནས་སུ་གསོལ་ཚིགས་འདྲེན་སྐད་ཀྱིས། །ནོར་ལུག་བསད་པའི་སུག་བཞི་
མགོ་དང་བཅས། །མདུན་དུ་སྤུངས་འདི་ཀླ་ཀློ་མུ་སྟེགས་དག །ཕྱུགས་ཀྱིས་མཆོད་སྦྱིན་
བྱེད་པའི་ཚུལ་དང་མཚུངས། །ཕ་མར་མ་གྱུར་སེམས་ཅན་མེད་ཟེར་བཞིན། །རང་
གི་ཆེད་དུ་བསད་པའི་ཤ་ཟ་བར། །ཅིར་ཡང་མི་སེམས་དགའ་འདི་རྔོན་པ་དག །མ་
ཎི་འདྲེན་བཞིན་རི་དྭགས་གསོད་དང་མཚུངས། །ཚེ་མཐར་གཏུགས་པའི་རྒན་པོ་
བདག་འདྲ་ལ། །དད་ལྡན་རྣམས་ཀྱིས་བཀུར་སྟི་དངོས་འབུལ་ཚོགས། །རྒྱ་ཆེར་སྟབས་
འདི་གསོད་ཉེས་ནག་ཅན་ལ། །གོས་ཀླུབས་རྒྱན་བཏགས་གཟེངས་བསྟོད་བྱེད་དང་
མཚུངས། །འོན་ཀྱང་འབྲེལ་བ་ཐོགས་ཚད་ལ་དམིགས་ནས། །མཆོག་གསུམ་ཐུགས་
རྗེ་བསྐུལ་ཏེ་འཕྲལ་ཡུན་དུ། །དགེ་བའི་སྨོན་ལམ་བཏབ་འདི་གསེར་འགྱུར་རྩིས། །
ལྕགས་ཁམས་ས་ལེ་སྦྲམ་དུ་བསྒྱུར་དང་མཚུངས། །དགུང་ལོ་རེ་ལྔ་པ་ལྕགས་བྱའི་ལོར་ཨོར་དུ་
སུ་ནས་སློབ་མ་རྣམས་ལ་མདོ་སྔགས་ཀྱི་བཀའ་ཆོས་མང་པོ་གནང་སྐབས་རྗེ་བླ་མའི་གདམས་པ་ལ་
ཐུགས་ཡིད་འཁུལ་བའི་གསུང་མགུར་ཐོལ་བྱུང་དུ་གནང་བ།
བླ་མ་རུ་གྲགས་པའི་འུར་རྒྱང་ཅན་མང་ཡང་། །ཡོངས་རྫོགས་ཀྱི་ཐུབ་བསྟན་
བདག་པོ་རུ་བཞུགས་པ། །དྲིན་ཅན་གྱི་བླ་མ་ལ་ལི་ཏ་བཛྲ།ཝ་གིནྡྲ་མི་ཏཱི་རྣམ་གཉིས
སུ་གདའོ། །ཞབས་པད་ལ་གཏུགས་པ་ཨ་རེ་མཚར་སྙམ་མོ། །ཆོས་ལུགས་དང་གྲུབ་
-61 -



མཐའ་སྣ་ཚོགས་ཞིག་སྣང་བ། །རང་བབས་སུ་བཞག་ན་ཐམས་ཅད་རང་ལེགས་ཀྱང་། །
ལུང་རིགས་ཀྱིས་དཔྱད་ན་འཁྲུལ་བྲལ་དུ་ངེས་པ། །ཞྭ་སེར་གྱི་རིང་ལུགས་དྲི་མེད་
འདི་ཡིན་འདུག །མཇལ་རྒྱུ་ཞིག་བྱུང་ན་བསོད་ནམས་ཆེ་སྙམ་མོ། །ཟབ་ཟབ་ཏུ་
གྲགས་པའི་གདམས་པ་ཆེས་མང་བ། །སྐྱོན་ཡོན་གྱི་འགྲིབ་འཕེལ་ཕྱོགས་རེ་ལ་རུང་
ཡང་། །སྤངས་རྟོགས་ཀུན་རྫོགས་པའི་སངས་རྒྱས་ཀྱི་སྒྲུབ་ཐབས། །ལམ་རིམ་དུ་
གྲགས་པ་འདི་ཉིད་རང་ཡིན་འདུག །ཉན་རྒྱུ་ཙམ་བྱུང་བའང་སྐལ་བ་བཟང་སྙམ་
མོ། །གསང་སྔགས་ཀྱི་མན་ངག་ཁ་པོ་ཅན་མང་བ། །བྱིན་རླབས་དང་དངོས་གྲུབ་ཡོད་
མཉམ་རང་ཡིན་རུང་། །བརྩོན་འགྲུས་ཀྱིས་ཆོག་ན་ཚེ་གཅིག་གིས་སངས་རྒྱས། །ངེས་
པ་རུ་སྟེར་བ་བསྐྱེད་རྫོགས་གཉིས་ཡིན་འདུག །ཐུན་རེ་ཙམ་བསྒོམ་ཡང་དོན་ཆེན་
འགྲུབ་སྙམ་མོ། །འཁོར་འདས་ཀྱི་སྲུང་མ་ཇི་སྙེད་ཅིག་བཞུགས་པ། །མཐུ་སྟོབས་
དང་འཕྲིན་ལས་མི་ལྡན་པ་མེད་ཀྱང་། །བླ་བརྒྱུད་ཀྱིས་བསྟེན་པས་ཆོས་རིགས་ལ་
འགོ་བ། །དམ་ཚིག་གི་མགོན་པོ་ཞལ་བཞི་པ་ཡིན་པས། །དལ་དུས་སུ་མཆོད་ན་བྲེལ་
དུས་སླེབས་སྙམ་མོ། །ཆགས་སྡང་གི་གཏམ་དང་ཁ་གསག་སོགས་སྨྲ་ལ། །དེ་
གི་མི་རྣམས་གང་མཁས་སུ་སྣང་ཡང་། །དོན་ལྡན་གྱི་ཆོས་གཏམ་ཚིགས་བཅད་དུ་
སྡེབས་ནས། །ཐོགས་མེད་དུ་སྨྲ་ལ་ཁོ་བོ་རང་མཁས་པས། །ཤུགས་འབྱུང་དུ་ཐོན་
འདི་ཨ་རེ་མཚར་སྙམ་མོ། །མགོན་འཇམ་པའི་དབྱངས་ཀྱི་སྤྲུལ་པའི་ཞིང་། །རི་དྭངས་
བསིལ་ལྷུན་པོ་རྩེ་ལྔ་ཡི། །གནས་བྱེ་བྲག་པི་མོ་ཡཱན་ཞེས་པ། །བདུད་མནན་པའི་བྲག་
རྫོང་དབེན་པ་ན། །ལས་སྐལ་ལྡན་ཉི་མ་གྲགས་པ་ཁྱོད། །ཆོས་བྱང་ཆུབ་ལམ་གྱི་རིམ་
པ་ལ། །རྒྱུད་སྤྱོད་བཞིན་བདེ་བར་འཚོ་བའི་ཚུལ། །གཏམ་འཕྲིན་ཡིག་ལམ་ལས་སྤེལ་
བ་འབྱོར། །དུས་དེང་སང་མཐའ་དབུས་གང་དུ་ཡང་། །ཚེ་འདི་སྣང་ཁོ་ན་ལ་ཞེན་
ནས། །དམན་ཁྱིམ་པའི་བྱ་བར་འབད་པ་ལས། །ལོབ་ཆོས་ལ་ཕྱོགས་པའི་སྐྱེ་བོ་
ང་
དང་
-62 -



དཀོན། །སྒོས་སྐལ་ངན་བདག་ནི་གཞོན་དུས་ནས། །གནས་དབེན་པར་སྒྲུབ་ལ་གཞོལ་
འདོད་ཀྱང་། །སྔོན་བསགས་ཀྱི་བསོད་ནམས་སྟོབས་ཆུང་བས། །དུས་ད་བར་ཐོག་
ཏུ་ཁེལ་མ་གྱུར། །ད་ན་སོ་རྒས་པའི་མཐའ་ལ་སླེབས། །ཆོས་སྒོམ་སྒྲུབ་ཡོང་རེ་མི་འདུག་
པས། །རྟེན་དལ་འབྱོར་དོན་མེད་གྱུར་སྙམ་དུ། །ཡིད་འགྱོད་པས་གདུང་ཡང་འཕྱིས་
པར་ཟད། །ཁྱོད་རང་ཡུལ་ཉེ་དུ་ཀུན་སྤངས་ནས། །གནས་བྱིན་རླབས་ཅན་གྱི་དགོན་
པ་དེར། །མགོན་སྲས་བཅས་རྒྱལ་བས་བསྔགས་པ་ཡི། །ལམ་བཟང་པོར་སློབ་ལ་རྗེས་
ཡི་རང་། །དུས་ད་དུང་ཇི་སྲིད་འཚོ་ཡི་བར། །ཆོས་བརྒྱད་པོའི་དུག་དང་མ་འདྲེས་
པའི། །ལམ་ཆ་ཚང་གདམས་པའི་ཨ་མྲྀ་ཏས། །རྒྱུད་བུམ་བཟང་འགེངས་ལ་བརྩོན་
པར་མཛོད། །ནང་ཤེས་རྒྱུད་འདུལ་ལ་མི་ཕན་པའི། །ཕྱི་ཙབ་ཙུབ་མང་པོ་ངལ་བ་
ཙམ། །དོན་དེ་ཕྱིར་སེམས་ཀྱི་གནས་སྐབས་ལ། །དུས་རྒྱུན་དུ་ལྟོས་ལ་ཡར་སྐྱེད་ཐོན། །
ཕྱིའི་ནད་གདོན་དགྲ་ཡིས་མ་གཙེས་ཀྱང་། །སེམས་གྲགས་འབྱོར་འདུ་འཛི་ལ་
དགའ་ན། །བགེགས་བར་ཆད་ནང་ནས་ཞུགས་པ་ཡིན། །བདུད་དེ་ཡི་དབང་དུ་མ་
སོང་གཅེས། །རེ་དོགས་ཀྱི་རྣམ་རྟོག་ཀུན་དོར་ནས། །ལེགས་ཉེས་དང་སྐྱིད་སྡུག་
གང་ཡོང་བ། །ལྷ་དཀོན་མཆོག་མཁྱེན་སྙམ་བློ་གཏད་ན། །སྐྱབས་དེ་ཡིས་ནམ་ཡང་
བསླུ་མི་སྲིད། །དུས་རྒྱུན་དུ་བླ་མ་སྙིང་དབུས་སུ། །རང་སེམས་དང་དབྱེར་མེད་ལེགས་
བསྒོམས་ནས། །ཡིད་ཆེས་ཀྱི་དད་པས་གསོལ་བཏབ་ན། །མི་དེ་ཡི་གཏན་འདུན་
ལག་ཏུ་འོང་། །ཕལ་བདག་ལ་ནུས་པ་མ་མཆིས་ཀྱང་། །སྐྱབས་མཆོག་གསུམ་ཐུགས་
རྗེ་ལེགས་བསྐུལ་ནས། །ཁྱོད་སྒྲུབ་པ་གེགས་མེད་མཐར་ཕྱིན་པར། །ནན་ཏན་གྱི་
གསོལ་འདེབས་ཡང་ཡང་བགྱིད། ། གཏམ་དེ་སྐད་དྷརྨ་བཛྲ་གྱིས། །ཡུལ་ཨོར་དུ་སུ་
ཡི་སའི་བྱེ་བྲག །བྱེས་བགྲོད་ཀྱི་བཅག་མལ་སྒར་ཐོག་ནས། །དུས་ཆུ་སྟོད་ཟླ་བའི་ཚེས་
ལ་སྤྲིངས། །
- 61-



རབ་འབྱམས་སྨྲ་བ་བློ་བཟང་བསྟན་འཛིན་གྱི་ཞུ་ལན།
སྐྱབས་གནས་གཅིག་ཆོག་བྱམས་མགོན་བླ་མ་རྗེ། །དྲན་པའི་གདུང་བ་སེལ་
ལ་གསོལ་བཏབ་ནས། །རབ་འབྱམས་སྨྲ་བ་བློ་བཟང་བསྟན་འཛིན་གྱི། །སྐྱབས་
འཇུག་ཞུ་ལན་རྒན་པོས་ཁ་ཆེམས་སྨྲ། །ཁྱོད་ནི་སྔོན་བསགས་བསོད་ནམས་སྟོབས་
ཆེན་མཐུས། །དལ་འབྱོར་རྟེན་ཐོབ་རྒྱལ་བསྟན་བཤེས་དང་མཇལ། །དབུས་གཙང་
ཡུལ་ཕྱིན་གཞུང་ལུགས་མང་དུ་སྦྱངས། །ཐོས་དོན་སྒྲུབ་ལ་གཞོལ་འདོད་སྐལ་བ་
བཟང་། །སྔོན་བསགས་ལས་ཀྱིས་ཆོས་སྨྲ་བདག་དྲུང་སླེབས། །བྱང་ཆུབ་ལམ་རིམ་
ཐེག་ཆེན་བློ་སྦྱོང་སོགས། །སངས་རྒྱས་དངོས་འདྲའི་བླ་མ་ལས་ཐོས་པའི། །ཟབ་རྒྱས་
གདམས་པ་མང་ཞིག་གཟབ་བཤད་ཐོས། །ད་ནི་ཕྱི་བཤོལ་དབང་དུ་མ་གཏོང་བར། །
ནམ་འཆི་ངེས་མེད་དྲན་པས་རྒྱུད་བསྐུལ་ཏེ། །བསྟན་པའི་སྙིང་པོ་མདོ་བསྔགས་ལམ་
རིམ་ལ། །བརྩོན་པ་ཆུ་བོའི་རྒྱུན་བཞིན་བསྟེན་པར་མཛོད། །ནད་གདོན་དགྲ་སོགས་
ཕྱི་ཡི་བར་ཆད་དང་། །ཁྱད་པར་རང་སེམས་འདོད་ཡོན་དབང་གྱུར་ཏེ། །གྲགས་
འབྱོར་འདུ་འཛི་སོགས་ལ་དགའ་བ་ཡི། །ནང་གི་བར་ཆད་དབང་དུ་མི་འགྲོའི་ཆེད། །
ལྷ་དང་བླ་མར་སྙིང་ནས་གསོལ་འདེབས་དང་། །བཀའ་གདམས་བཀའ་བརྒྱུད་
དམ་པ་གོང་མ་ཡིས། །སྙིང་རུས་དཀའ་སྤྱད་བསྟེན་པའི་རྣམ་ཐར་ལ། །ཡང་ཡང་
བལྟ་ཞིང་ཞེ་དམ་འཆའ་བ་
འཆའ་བ་གནད། །འཇིག་རྟེན་བསམ་རྒྱ་བསྐྱེད་པའི་ཕོ་རྒོད་
དང་། །ཀླད་མེད་འགབ་ཀྱང་མི་ལ་ཆོས་མི་ཡོང་། །བྱ་བྱེད་རེ་དོགས་མནོ་བསམ་མི་
མང་བར། །རང་ཚུགས་བཟུང་ནས་འདུན་མ་ཆོས་ལ་དྲིལ། །ཆེན་པོར་མཐུན་འཇུག་
64



དམན་ལ་གྲོས
་་ལ་གྲོས་འཆད་དང་། །དགྲ་འདུལ་གཉེན་སྐྱོང་སྦྱིན་བདག་ངོ་འཛིན་དང་། །
མོ་སྨན་སྲུང་བ་གཤིན་ཆོག་རིམ་གྲོས་སོགས། །དགེ་སྦྱོར་སད་དུ་འགྲོ་བའི་ལས་རྣམས་
དོར། །སྨྲ་ལ་དགའ་ཞིང་གཉིད་དང་འདུ་འཛིར་དགའ། །འགྲོ་བསྡད་མང་ཞིང་གཡོག་
དང་འདྲིས་ཤེས་མང་། །སྙིང་རུས་ཆུང་ཞིང་དད་དང་བརྩོན་འགྲུས་ཆུང་། །དེ་འདྲའི་
མི་ཡི་དགེ་སྦྱོར་རླུང་གིས་འཁྱེར། །དམན་པའི་ས་བཟུང་ངན་པའི་ཟས་ཟ་ཞིང་། །ཧྲུལ་
བོའི་གོས་གྱོན་དཀོར་གྱིས་མ་སྦགས་པར། །དབེན་པའི་གནས་སུ་གཅིག་པུར་སྒྲུབ་
པ་ལ། །མི་ཚེ་སྐྱེལ་དེ་འདུན་མའི་ཡང་རྩེར་སོམ། །དེང་སང་སྡེ་སྣོད་སྦྱངས་པར་རློམ་
པ་དག །ཆོས་ཀྱི་མུ་གེས་འཆི་བ་མང་མཐོང་བས། །རིགས་པ་སྨྲ་ཁྱོད་ཆོས་དོན་སེམས་
འདོད་པར། །དགའ་ཞིང་ངོ་མཚར་གྱུར་ནས་གཏམ་འདི་སྨྲས། །སངས་རྒྱས་ནས་
བཟུང་རྩ་བའི་བླ་མའི་བར། །ལེགས་བྱོན་སྒྲུབ་བརྒྱུད་བྱིན་རླབས་ཆར་རྒྱུན་གྱིས། །
ཤེས་རྒྱུད་ཐ་རྒོད་ཞིང་ས་གཤིན་པོ་ལ། །ཉམས་རྟོགས་ལོ་འབྲས་སྨིན་པའི་བཀྲ་ཤིས་
ཤོག །ཅེས་པའང་ཆོས་སྨྲ་བ་དྷརྨ་བཛྲ་གྱིས་ཨོར་དུ་སུར་ལམ་རིམ་བློ་སྦྱོང་སོགས་ཟབ་ཁྲིད་རྣམ་གྲངས་
མང་པོ་རྒྱས་པར་བཤད་སྐབས་ཨུར་རད་ནས་དོན་གཉེར་ཆེན་པོས་ཉན་པར་འོང་བ། རབ་འབྱམས་
སྨྲ་བ་བློ་བཟང་བསྟན་འཛིན་གྱིས་སྐྱབས་འཇུག་ཞུ་ཚིག་གི་ཡི་གེ་ཕུལ་བའི་ལན་དུ་ཐོགས་པ་མེད་
པར་སྨྲས་པའོ། །
- 65 -



དཔྱིད་ཀྱི་ཉི་རིང་འཕུལ་བྱེད་དུ་བྲིས་པའི་གླུ།
ཀ་ལ་པིངྐ་ལ་སོགས་སྐད་སྙན་སྒྲོགས། །ཁ་དོག་དབྱིབས་མཛེས་མེ་ཏོག་སྣ་
ཚོགས་བཞད། །ག་བུར་དྲི་བཟང་འཐུལ་བའི་སྨན་ལྗོངས་སུ། །ང་ཅག་ལམ་བཟང་
སྒྲུབ་ན་མི་འཐད་དམ། །ཅ་ཅོའི་གཏམ་དང་འདུ་འཛི་གཡེང་བ་སྤངས། །ཆ་ལུགས་
ཚུལ་འཆོས་མེད་པར་ལྷུག་པར་བཞག །ཇ་སོགས་བཟའ་བཏུང་སྲོག་འཚོ་ཙམ་བསྟེན་
ནས། །ཉ་རྒྱས་ཟླ་ལྟར་གསལ་བའི་ཏིང་འཛིན་བསྒོམ། །ཏ་ཐཱ་ག་ཏའི་འདུལ་ཁྲིམས་
ལྕགས་ཀྱུ་ཡིས། །ཐ་རྒོད་རང་རྒྱུད་གླང་པོ་དབང་བྱས་ཏེ། །ད་ལྟ་བསླབ་བྱའི་བླང་དོར་
ལ་འབད་ནས། །ན་འཆི་བྱུང་ཚེ་གནོང་འགྱོད་མེད་པར་བྱ། །པ་ར་མི་ཏའི་དགོངས་
དོན་ལྟ་བ་དང་། །ཕ་མའི་རྒྱུད་ཀྱི་སྙིང་པོ་རིམ་གཉིས་བསྒོམ། །བ་མོ་ལྟར་དཀར་རྒྱལ་
སྲས་སྤྱོད་བསླབ་སྟེ། །མ་ལུས་འགྲོ་བའི་དོན་དུ་བྱང་ཆུབ་སྒྲུབ། །ཙ་རི་ཏི་སེ་འགྲིམ་པ་
མ་བྱུང་ཡང་། །ཚ་གྲང་སྙོམས་པའི་བག་ཕེབས་དབེན་དགོན་དུ། །ཛ་ཡ་དགྱེས་བའི་
སྒྲུབ་པས་འདའ་བ་ལས། །ཝ་ལྟར་ལྟོ་ཕྱིར་ཡུལ་ཀུན་འཁྱམས་མི་བྱ། །ཞྭ་གོས་ཧྲུལ་ཞིང་
ཁས་ཞན་རྙེད་བཀུར་དབུལ། །ཟ་མ་ངན་ངོན་ཙམ་ལས་མ་རྙེད་ཀྱང་། །འ་ཅག་མི་ཚེ་
བ་ལ་སྐྱེལ་ནུས་ན། །ཡ་མཚན་དེ་ལས་ཆེ་བ་ཅི་ཞིག་མཆིས། །ར་དང་ལུག་སོགས་སྡིག་
ཅན་སྤྱང་ཀི་ཡིས། །ལ་ལུང་གར་ཕྲད་གནས་སུ་གསོད་པ་བཞིན། །ཤ་ཚ་དང་བྲལ་
གཤིན་རྗེ་རང་ཅག་ཀྱང་། །ས་ཕྱོགས་ཡུལ་དུས་གར་གསོད་མི་ཤེས་པས། །ཧ་ཅང་རྟག་
འཛིན་དབང་དུ་མི་གཏོང་བར། །ཨ་ཏི་ཤ་ཡི་བློ་སྦྱོང་གདམས་ངག་དང་། །ཧྭ་ཤང་སྒོམ་
གྱིས་བསླད་བྲལ་སྙན་བརྒྱུད་ཆོས། །ཨ་དོན་སྐྱེ་ཆེད་ཕྱག་ཆེན་ཟུང་འབྲེལ་བསྒོམ། །
- 66 -



ཀི་ཀུའི་སྒྲ་ཙམ་ནགས་སུ་སྒྲོགས་ཐོས་ཚེ། །ཁུ་བྱུག་སླེབས་ཞེས་མི་རྣམས་དགའ་འགྱུར་
ན། །གེ་སར་བསུང་འདྲའི་གཏམ་འདིས་བློ་ལྡན་ལ། །ངོ་མཚར་བསྐྱེད་སྲིད་བསམ་
པས་ཐོལ་བྱུང་བྲིས། །ཅེས་པའང་དྷརྨ་བཛྲ་ཡིས་རང་ཉིད་བྲོ་འཚལ་སྐབས་དཔྱིད་ཀྱི་ཉི་རིང་
འཕུལ་བྱེད་དུ་བྲིས།



ནད་ཀྱིས་མནར་སྐབས་བྲིས་པའི་མགུར།
སྐྱབས་སངས་རྒྱས་ཆོས་དང་དགེ་འདུན་རྣམས། །དོན་གཅིག་འདུས་བླ་མར་
གསོལ་བ་འདེབས། །རྐྱེན་བར་ཆད་ལམ་དུ་བསྒྱུར་བ་དང་། །བློ་ཆོས་སུ་འགྲོ་བར་བྱིན་
གྱིས་རློབས། །སྤྲང་ཆོས་མེད་ཁོ་བོ་ཚེ་འདི་ལ། །དགྲ་ནད་གདོན་དུ་མས་གཙེས་ན་
ཡང་། །མགོན་མཆོག་གསུམ་སྐྱབས་འོག་ཆུད་པ་ལས། །དུས་ད་བར་ཚེ་སྲོག་འགག་
མ་གྱུར། །ལོ་ཆུ་ཁྱི་རང་ལོ་རེ་དྲུག་འདིར། །ལོ་སྤར་སྨེའི་མི་མཐུན་མང་འཛོམ་ཞིང་། །
དགྲའི་བསམ་ངན་སྦྱོར་རྩུབ་བརྩམས་སོགས་ཀྱིས། །བདག་སྔོན་བསགས་ལས་ངན་
བསྐུལ་བ་ལས། །སྤྱིར་རྐྱེན་ངན་དུ་མ་རུ་འཛིངས་ཤིང་། །སྒོས་སྒྱུ་ལུས་ཕུང་བོ་ནད་ཀྱིས་
ཟིན། །བློ་གཟུ་བོ་ཅན་རྣམས་སེམས་ཁྲལ་བྱེད། །དགྲ་ཕྲག་དོག་ཅན་རྣམས་ཁོང་
འཛུམ་ཤོར། །ཤ་ཚ་བའི་སློབ་འཁོར་གཡོག་རྣམས་ཀྱིས། །མོ་རྩིས་ས་ལྷ་བབས་ཟེར་
ཚད་ལ། །ལན་མང་དུ་དྲིས་ནས་དེ་དག་གིས། །ཐབས་རིམ་གྲོ་གང་སྨྲས་ཐམས་ཅད་
བསྒྲུབས། །ཉམས་ཅན་གྱི་སྨན་པ་མཁས་པ་འགའ། །གོ་བསྡུར་གྱིས་སྨན་བསྟེན་ཟས་
སྤྱོད་གཟབ། །མོ་ཕྱུ་དང་རྩ་ཆུ་བརྟག་མཁན་རྣམས། །ཁ་མཐུན་པར་སྐྱོན་མེད་ཁག་
ཐེག་ཟེར། །བདག་རང་གི་བློ་གདེངས་འདི་འཆའ་སྟེ། །རེ་དོགས་དང་ཙབ་ཙུབ་མི་
བྱེད་པར། །ཅི་བྱུང་ཡང་དཀོན་མཆོག་མཁྱེན་སྙམ་དུ། །ཡིད་བདེ་འབོལ་ངང་ནས་
གཏོང་ཉེན གཏོང་ལེན) བསྒོམ། །བདག་ནད་འདིས་ཤི་ཡང་འགྱོད་པ་མེད། །ལོ་
དེང་གི་རྒན་པོའི་རྩེ་མོར་སོན། །ཚེ་ཕྱི་མའི་ལམ་རྒྱགས་མི་ཉུང་བསགས། །ལྷ་བླ་མའི་
ཐུགས་རྗེས་འཛིན་པར་ངེས། །དུས་ད་རེས་ནད་ལས་གྲོལ་ཡང་ལེགས། །ཆོས་ཉམས་
མ 68.



ལེན་རྒྱུ་ཆེན་མ་ནུས་ཀྱང་། །ལྷ་བླ་མར་དད་པས་གསོལ་འདེབས་དང་། །སེམས་
བཟང་པོས་གཞན་ཕན་གང་འགྲུབ་བགྱིད། །ཡང་སྐབས་འགར་བསམ་ཚེ་ན་མཁན་
དང་། །ནད་རྟོགས་ལས་ཕར་བཏགས་ཙམ་མ་གཏོགས། །དོན་ག ཤིས་ལ་གྲུབ་པ་མི་
འདུག་པས། །ང་ན་བར་སེམས་པ་འཁྲུལ་ལམ་སྙམ། །དོན་དེས་ན་ཁོ་བོ་ན་བ་འདི། །
དགྲ་བདག་འཛིན་འགོང་བོའི་འཕྲུལ་དུ་གོ །ཁོ་ཕཊ་སྒྲ་དྲག་པོས་མཐར་བསྐྲད་
ནས། །གཤིས་འཆི་མེད་ངང་དུ་སྐྱིད་ཉལ་བྱེད། །མཁའ་ཁྱབ་ཀྱི་འཇིག་རྟེན་ཁམས་
ཀུན་ན། །ནད་དྲག་པོས་མནར་བ་ཇི་སྙེད་ཀུན། །བདག་ན་བ་འདི་ཡིས་གོ་ཆོད་
ནས། །ཀུན་ནད་ལས་སྒྲོལ་བའི་སྨོན་པ་བགྱིད། །གདོན་གནོད་བྱེད་བྱད་ཕུར་མཁན་
ལ་སོགས། །བསམ་སྦྱོར་ངན་རྩོམ་པ་ཐམས་ཅད་ཀྱང་། །ལས་ངན་པའི་འབྲས་བུ་མི་
མྱོང་བར། །དུས་རྟག་ཏུ་བདེ་ལ་སྤྱོད་པར་སྨོན། །བདག་ན་བའི་གཡོག་བྱེད་རིམ་གྲོ་
སྒྲུབ། །སྨན་སྟེར་རོགས་ཕན་པ་སྒྲུབ་པ་ཀུན། །ཚེ་རིང་ཞིང་ནད་མེད་བདེ་སྐྱིད་རྒྱས། །
མཆོག་གཏན་བདེ་མྱུར་དུ་ཐོབ་པར་ཤོག །ཅེས་པ་འདིའང་དྷརྨ་བཛྲ་ཡིས་རང་ལོ་རེ་དྲུག་
སྐབས་ནད་ཀྱིས་ཡུན་རིང་མནར་དུས་སུ་སེམས་ཀྱི་འཆར་སྒོ་གླུར་བླངས་པའོ། །
• 69.



མཁར་སྔོན་པོའི་ཉེ་འདབས་ནས་
གསུངས་པའི་མགུར།
དཔལ་རིགས་བརྒྱ་རིགས་ལྔ་རིགས་གསུམ་ཀུན། །དོན་གཅིག་ཏུ་འདུས་པ་རྡོ་
རྗེ་འཆང་། །ཕ་བླ་མ་དཀྱིལ་འཁོར་ཀུན་གྱི་བདག །ཁྱེད་སྙིང་ནས་དྲན་ནོ་བརྩེ་བས་
སྐྱོངས། །སྔོན་རྒྱལ་པོ་གསེར་གྱི་མཚན་ཅན་གྱིས། །ལྷ་སྤྱན་རས་གཟིགས་དབང་མི་
ཡི་གར། །བོད་གངས་ཅན་མགོན་པོ་ཐམས་ཅད་མཁྱེན། །རྗེ་བསོད་ནམས་རྒྱ་མཚོ་
སྤྱན་དྲངས་ཤིང་། །དེའི་སྤྲུལ་སྐུ་ཡོན་ཏན་རྒྱ་མཚོ་ཉིད། །སྐུ་འཁྲུངས་ཤིང་བྱིན་གྱིས་
བརླབས་པའི་གནས། །དུས་ད་ལྟ་མཁར་སྔོན་ཞེས་གྲགས་པའི། །གནས་འདི་ཡི་ཤར་
ལྷོའི་མཚམས་ཀྱི་ངོས། །ལྷ་འཇམ་པའི་དབྱངས་ཀྱི་སྤྲུལ་བའི་གནས། །རི་དྭངས་བསིལ་
ལྷུན་པོ་རྩེ་ལྔ་ཞེས། །དཔལ་ཤཱཀྱའི་རྒྱལ་པོས་ལུང་བསྟན་པའི། །གནས་ངོ་མཚར་ཁྱད་
དུ་འཕགས་པ་ཡོད། །དེའི་དབུས་རིའི་འདབ་ཀྱི་གཙུག་ལག་ཁང་། །མཚན་བྱང་ཆུབ་
སེམས་དཔའི་སྤོ་ཞེས་པའི། །ཕྱོགས་ཤར་ངོས་རྒྱང་གྲགས་ཙམ་གྱི་སར། །སྔོན་སློབ་
དཔོན་བུད་དྷ་པཱ་ལི་ཏས། །གཟུངས་གཙུག་ཏོར་རྣམ་རྒྱལ་སྤྱན་དྲངས་པའི། །གནས་
རྡོ་རྗེའི་ཕུག་པ་ཞེས་བྱ་བར། །སྤྲང་བདག་གི་འདྲེན་མཆོག་ཐམས་ཅད་མཁྱེན། །
མཚན་རོལ་པའི་རྡོ་རྗེར་གྲགས་པ་བཞུགས། །ནང་བདེ་སྟོང་ལྷ་ཡི་རྣལ་འབྱོར་
ལས། །དུས་ནམ་ཡང་གཡོ་བ་མི་མངའ་ཡང་། །ཕྱི་འདུལ་བའི་ཀུན་སྤྱོད་གཙོ་བོར་
མཛད། །ཕ་ཁྱེད་ཀྱི་རྣམ་ཐར་བསམས་ཤིང་དད། །སྐུ་བག་ཡོད་ཞི་དུལ་སྤྱོད་ལམ་
ཅན། །རྒྱང་རིང་བོར་ཚུལ་ཁྲིམས་དྲི་ངད་འཐུལ། །མཐོང་ཙམ་གྱིས་སྣང་བ་འགྱུར་
• 70 -



བ་དེ། །དུས་ད་ལྟ་ཉིད་དུ་མཇལ་སྙིང་འདོད། །གསུང་མཐོ་དམན་འཚམ་ཞིང་རྣ་
བར་སྙན། །བློར་རབ་འབྲིང་ཐ་མའི་གདུལ་བྱ་ལ། །ཆོས་ཟབ་རྒྱས་གང་འཚམ་འདོམ་
པ་དེ། །དུས་དེ་རིང་ཐོས་ན་དགའ་བ་ལ། །ཐུགས་བདེ་ཆེན་ངང་ལས་གཡོ་མེད་ཀྱང་། །
བྱམས་བརྩེ་བས་འགྲོ་དོན་འབའ་ཞིག་དགོངས། །སྤངས་རྟོགས་པའི་ཡོན་ཏན་
གཏེར་ཆེན་དེ། །དུས་ད་ལྟ་ཐོབ་ན་ཅི་མ་རུང་། །དུས་སྙིགས་མའི་དམུ་རྒོད་བརླང་སྤྱོད་
ལ། །ཐུགས་སྐྱོ་མེད་བསྟན་འགྲོའི་ཕན་བདེའི་ཁུར། །རང་གཅིག་པུས་བཞེས་པའི་སྙིང་
སྟོབས་དེ། །ཕ་ཁྱེད་ལས་གཞན་ལ་ཡོད་རེ་སྐན། །དུས་ད་ལྟའི་ཆེར་རློམ་ཕལ་མོ་ཆེས། །
རང་གཅིག་པུའི་རྙེད་བཀུར་འབའ་གཅིག་སེམས། །ཁྱེད་རང་དོན་དོར་ནས་བསྟན་
འགྲོར་དགོངས། །འདི་བསམ་གྱིན་ཁྱེད་ཉིད་ཁོ་ནར་དད། །ཁོང་ཆེན་པོ་རྣམས་ཀྱིས་
བཀུར་ན་ཡང་། །ཐུགས་ཁེངས་དྲེགས་མི་མཛད་ཉམ་ཆུང་ལ། །ཆེས་ལྷག་པར་བརྩེ་
བའི་ངང་ཚུལ་དེ། །བདག་བསམ་གྱིན་དད་པའི་སྤུ་ལོང་གཡོ། །དུས་དེང་སང་
མཐའ་དབུས་གང་དུ་ཡང་། །རྗེ་ཐུབ་བསྟན་ཅུང་ཟད་གནས་པ་འདི། །ཕ་ཁྱེད་རང་
གཅིག་པུའི་དྲིན་དུ་ངེས། །འདི་བསམ་གྱིན་དད་པ་གཏིང་ནས་སྐྱེས། །ཁོང་ཤར་
ཕྱོགས་མི་ཡི་དབང་ཕྱུག་དེ། །རྒྱུད་དད་པས་བསྟན་ལ་གུས་མཆོད་པ། །ཕ་ཁྱེད་ཀྱི་
ཐུགས་རྗེ་འབའ་ཞིག་མཐུ། །ཚུལ་འདིས་ཀྱང་ཁྱེད་ལ་སྙིང་ནས་དད། །སྒོས་བཙུན་
གཟུགས་དྷརྨ་བཛྲ་བདག །ཁོང་མཁས་གྲུབ་དུ་མའི་ཞབས་བསྟེན་ཀྱང་། །ཆོས་མ
སྔགས་ལམ་གྱི་སྙིང་པོ་ཀུན། །རྗེ་ཁྱེད་ཀྱི་བཀའ་དྲིན་ཁོ་ནས་རྙེད། །དུས་ད་ལྟའི་རང་
མཉམ་བསྟན་འཛིན་ཁྱོད། །ཆོས་གདམས་པའི་ནོར་གྱིས་བདག་རང་ཕྱུག །འདི་ཕ་
རྒན་ཁྱེད་ཀྱི་བཀའ་དྲིན་ཡིན། །དྲིན་འཁོར་ཐབས་མ་མཆིས་བླ་མ་རྗེ། །ཁྱེད་དགྱེས་
པའི་ཐབས་གཞན་བདག་ལ་མེད། །གནས་ཡིད་འོང་དབེན་པའི་དགའ་ཚལ་དུ། །ཚེ་
སྒྲུབ་པ་སྙོམ་པའི་དམ་བཅའ་བགྱིད། །འདི་གེགས་མེད་འགྲུབ་པར་བྱིན་གྱིས་རློབས། །
- 7 –



དུས་བྱང་ཆུབ་སྙིང་པོར་མཆིས་ཀྱི་བར། །ཁྱེད་ཐུགས་རྗེའི་ལྕགས་ཀྱུས་ཉམ་ཆུང་
བདག །དུས་སྐད་ཅིག་ཙམ་ཡང་མ་གཏོང་བར། །མཆོག་སངས་རྒྱས་ས་ལ་འགོད་དུ་
གསོལ། །གཏམ་འདི་ལས་བྱུང་བའི་དགེ་བའི་མཐུས། །ཕ་བླ་མའི་ཞབས་པད་བསྐལ་
བརྒྱར་བརྟན། །འབངས་བདག་ཀྱང་གཞོན་ནུ་ནོར་བཟང་བཞིན། །མགོན་བཤེས་
གཉེན་བསྟེན་ལ་ཟླ་བྲལ་ཤོག །ཅེས་པ་འདི་ཡང་ཤིང་འབྲུག་ལོ་ཤར་ཕྱོགས་གོང་མ་ཆེན་པོའི་
རྒྱལ་ཁབ་ཏུ་བསྐྱོད་སྐབས། མཁར་སྔོན་གྱི་ཉེ་འདབས་སྤང་ལྗོངས་ཞིག་ཏུ་ཚ་བབས་ཀྱི་སར་ཤར་ལྷོའི་
མཚམས་སུ་སྤྲུལ་བའི་གནས་མཆོག་རི་བོ་རྩེ་ལྔ་ཡོད་ཚུལ་འགའ་ཞིག་གིས་མོལ་བར་བརྟེན། ཕ་བླ་མ་
བཀའ་དྲིན་ཅན་དེ་རྗེས་སུ་དྲན་ནས་དྷརྨ་བཛྲ་ཡིས་ཐོལ་བྱུང་དུ་གླུར་བླངས་པའོ། །
-
+ 72 -



ཧོར་ཨོང་ཉོད་ནས་གསུངས་པའི་མགུར།
དཀྱིལ་འཁོར་རྒྱ་མཚོ་ཡི་གཙོ་བོ་རོལ་པའི་རྡོ་རྗེ། །བྱམས་པ་མགོན་པོ་དང་
དབྱེར་མེད་མི་ཏཱིའི་མཚན་ཅན། །བཀའ་དྲིན་འཁོར་མཐའ་དང་བྲལ་བ་བཞད་པ་
རྡོ་རྗེ། །མཚུངས་མེད་བླ་མ་གསུམ་བདག་སྙིང་པདྨོར་བཞུགས་ཤིག །ཆོས་མེད་སྙིང་
རུལ་གྱི་དྷརྨ་བཛྲ་མིང་ཅན། །རྒྱལ་ཁམས་ཕྱོགས་མེད་དུ་ཉལ་ཚེ་རང་གི་འདུན་མ། །
བླུན་རྨོངས་དུད་འགྲོ་དང་ཁྱད་པར་མེད་ཚུལ་མཐོང་ནས། །གྲོས་འདེབས་ཚིག་
གསུམ་འདི་ཁ་ནས་དབང་མེད་ཐོལ་ལོ། །བྱེ་ཐང་སྐྱ་བོ་ནི་ཚོགས་པའི་སྲིན་བུ་སྤུར་
ནག །ལྕི་བའི་ཕུང་བོ་ཧབ་ཐོབ་བྱེད་པའི་མུ་ལ། །འགྲོན་པོའི་རྟ་རྨིག་གིས་རྫིས་ནས་
རྨེག་མེད་བྱས་ཚེ། །བསགས་པའི་ལུད་ཕུང་གིས་ཕན་པ་ཅི་ཡང་མེད་པས། །མི་
གཙང་ཁ་ཟས་སུ་རློམ་པའི་ཞེན་ཆགས་དོར་ཏེ། །ཡིད་འོང་དགའ་ཚལ་དུ་མེ་ཏོག་
གཙང་མའི་བཅུད་ལ། །ཅི་བདེར་སྤྱོད་བཞིན་དུ་དར་དིར་རྒྱང་གླུ་ལེན་པའི། །བུང་
བ་གཞོན་ནུ་ཡི་དགའ་སྟོན་ཚོགས་གྲལ་སྙོགས་ཤིང་། །རྒྱལ་ཁམས་ཁྱི་བཞིན་དུ་ཉལ་
བའི་དྷརྨ་བཛྲ། །དད་གཤིན་དཀོར་ཟས་ལ་ཤི་སྦར་འཐམས་པའི་མུ་ལ། །གློ་བུར་
འཆི་བདག་གི་ཕོ་ཉས་ཟིན་པར་གྱུར་ཚེ། །ནོར་རྫས་ལོངས་སྤྱོད་ཀྱིས་ཕན་པ་ཅུང་
ཟད་མེད་པས། །དུག་ལ་བདུད་རྩི་རུ་རློམ་པའི་ཞེན་ཆགས་དོར་ཏེ། །དབེན་པའི་སྨན་
ལྗོངས་སུ་རྩེ་གཅིག་ཏིང་འཛིན་སྒོམ་ལ། །ཅི་དགར་སྤྱོད་བཞིན་དུ་ལྷང་ལྷང་མགུར་
དབྱངས་ལེན་པའི། །མང་ཐོས་སྤོང་བ་པའི་དགའ་སྟོན་ཚོགས་གྲོལ་སྙོགས་ཤིག །གྲོང་
ཡུལ་སྲང་བར་ན་འཁྱམས་པའི་ཕག་པ་ནག་པོ། །མི་གཙང་ཁ་ཟས་ཀྱིས་རང་ལུས་
- 73 པ



འབད་ནས་གསོས་ཀྱང་། །སྡིག་ཅན་ཤན་པ་ཁོས་ལུས་སྲོག་ཕྲལ་བའི་ཚེ་ན། །གཟུགས་
གཞི་ཚོན་པོ་དེས་ཕན་པ་ཅི་ཡང་མེད་པས། །ལྟོ་ཕྱིར་ཕྱོགས་ཀུན་ཏུ་ཉུལ་བའི་དཀའ་
སྤྱད་དོར་ཏེ། །གནོད་འཚེ་འཇིགས་པ་དང་བྲལ་བའི་རི་སུལ་ཡང་བར། །སྔོ་ལྗང་རྩྭ་
མྱུག་གིས་འཚོ་ཞིང་བདེ་བར་རྒྱུ་བའི། །བག་ཕེབས་རི་དྭགས་ཀྱི་དགའ་བདེའི་རྩེ་གྲལ་
སྙོགས་ཤིག །དད་ལྡན་སྦྱིན་བདག་གི་ཁྱིམ་དུ་ཉུལ་བའི་བླ་གཟུགས། །མ་དག་ཤ་ཁྲག་
གི་ཟས་ཀྱིས་རང་ལུས་གསོས་ཀྱང་། །བརྩེ་མེད་གཤིན་རྗེ་ཡིས་ལུས་སྲོག་ཕྲལ་བའི་ཚེ་
ན། །གཟུགས་གཞི་དར་བ་དེས་ཕན་པ་ཅི་ཡང་མེད་པས། །ལྟོ་ཕྱིར་ཕྱོགས་ཀུན་ཏུ་
འཁྱམས་པའི་དཀའ་སྤྱད་དོར་ཏེ། །འདུ་འཛི་གཡེངས་པ་དང་བྲལ་བའི་རི་སུལ་སྟོང་
པར། །སྡིག་མེད་ཁ་ཟས་ཀྱིས་འཚོ་ཞིང་ཆོས་ལ་སྤྱོད་པའི། །སྒྲུབ་བརྒྱུད་བསྟན་འཛིན་
གྱི་གྲལ་དུ་ད་ལྟ་སྙོགས་ཤིག །འབྲོག་གནས་ཕྱུགས་ལྷས་ན་རྒྱུ་བའི་གཡག་རྒོད་རོག་
པོ། །འདྲིས་པའི་ཕྱུགས་རྫི་ལ་སྣ་སྣོམ་བྱེད་པའི་མུ་ལ། །སྣ་ཐག་གཞན་ལག་ཏུ་ཆུད་
ནས་ཁལ་ཆེན་བཀལ་ཚེ། །རི་སུལ་ཉམས་དགའ་དེ་དྲན་ཀྱང་འགྲོ་ཐབས་མི་འདུག །
གཡོ་ཅན་ཕྱུགས་རྫི་ཡིས་མགོ་བསྐོར་བདེན་པར་མ་སེམས། །བྱང་སྟོང་མི་མེད་ཀྱི་
ཐང་དུ་ཅི་བདེར་རྒྱུ་ཞིང་། །ཉིན་མཚན་ཁོར་ཡུག་ཏུ་རྩྭ་བཅུད་གང་འདོད་སྤྱོད་
པའི། །སྣ་ཡན་འབྲོང་གཡག་གི་གྲལ་དུ་ད་ལྟ་སྙོགས་ཤིག །རྒྱལ་ཁབ་ཆེན་པོ་རུ་སླེབས་
པའི་བན་ཆུང་ཀླད་མེད། །སྦྱིན་བདག་གྲྭ་རིགས་ཀྱི་འདུན་གྲོས་སྣ་ཚོགས་ཉན་ནས། །
སྣ་ཐག་མི་ལག་ཏུ་ཤོར་ནས་གཞན་དབང་གྱུར་ཚེ། །དབེན་པའི་ཡོན་ཏན་ཀུན་དྲན་
ཡང་སླེབས་པ་དཀའ་བས། །གཡོ་ཅན་མཛའ་བཤེས་ཀྱི་བསླུ་བྲིད་བདེན་པར་མ་
འཛིན། །མི་མེད་དབེན་གནས་སུ་དགག་སྒྲུབ་སྤང་བླང་དོར་ཏེ། །ཉིན་མཚན་ཁོར་
ཡུག་ཏུ་ཡང་དག་འཇོག་ལ་གཞོལ་བའི། །ཡན་པ་བློ་བདེ་ཡི་ཀུན་སྤངས་གྲལ་དུ་སྙོགས་
ཤིག །ཅེས་པ་འདི་ཡང་ཤིང་སྤྲུལ་ལོ་ཆེན་པོ་ཧོར་གྱི་ཡུལ་གྲུ་དུ་མ་ཉུལ་སྐབས་སྤུར་ནག་དང་། ཕག་
- 74 -



པ་སོགས་ཀྱི་ཀུན་སྤྱོད་མཐོང་ནས། རང་གི་འདུན་མ་ཡང་དེ་དང་འདྲ་བ་འདུག་སྙམ་པ་དང་། གྲྭ་
རིགས་སྦྱིན་བདག་དུ་མས་ངེད་རང་རྒྱལ་པོའི་བླ་མཆོད་བགྱིས་ན་ལེགས་ཚུལ་མོལ་བ་ཡང་བློར་མ་ཤོང་
པར་བརྟེན། དྷརྨ་བཛྲ་ཡིས་ཨོང་ཉོད་ཀྱི་སའི་ཆ་ཞིག་ཏུ་ཚ་བབས་སྐབས་འཕྲལ་མར་སུག་བྲིས་བགྱིས་
པའོ། །
75



ལྷ་བཙུན་རྣམ་གཉིས་ལ་གདམས་པའི་མགུར།
པད་དཀར་གཞོན་ནུ་ཁྱོད་བཀྲག་མདངས་མཚར་ཡང་། །མི་རིང་ལོ་འདབ་
ཀུན་འབྲུལ་བར་ངེས་པས། །དབྱིབས་ལེགས་མདངས་བཟང་དང་ལྡན་པའི་དུས་
འདིར། །དཀོན་མཆོག་མཆོད་གྲལ་དུ་བསྙེགས་ན་ལེགས་སོ། །ལྷ་བཙུན་གཞོན་ནུ་
གཉིས་ལང་ཚོ་དར་ཡང་། །མི་རིང་རྒས་ཁོག་ཏུ་འགྱུར་བར་ངེས་པས། །ནད་མེད་རྒུད་
མེད་དུ་འཚོ་བའི་དུས་འདིར། །དམ་པའི་ལྷ་ཆོས་ལ་འབད་ན་ལེགས་སོ། །བུང་བ་
གཞོན་ནུ་ཁྱོད་འཕུར་ལྡིང་རྩེ་ཡང་། །ཉིན་གཅིག་གྲང་རེག་གིས་འགུམ་པར་འགྱུར་
བས། །མེ་ཏོག་གང་བཟང་རྣམས་ཤར་བའི་དུས་འདིར། །རྩི་བཅུད་ངོམས་མེད་དུ་
སྤྱད་ན་ལེགས་སོ། །ལྷ་སྲས་གཞོན་ནུ་གཉིས་རྩེ་དགས་རོལ་ཡང་། །ཉིན་གཅིག་འཆི་
བདག་གིས་ངེས་པར་འཇོམས་པས། །དམ་ཆོས་གང་ཟབ་དང་འཕྲད་པའི་དུས་
འདིར། །ཉམས་ལེན་ངོམས་མེད་དུ་བགྱིས་ན་ལེགས་སོ། །སྤྲིན་དཀར་གཞོན་ནུ་ཁྱོད་
ལང་ཚོ་གསར་ཡང་། །མི་རིང་ནམ་མཁའ་ལ་རང་ཡལ་འགྲོ་བས། །ད་ལྟ་ལང་ལོང་དུ་
འཁྲིགས་པའི་དུས་འདིར། །ཆར་རྒྱུན་ལྷུག་པ་རུ་ཕབ་ན་ལེགས་སོ། །སེར་སྣས་ནོར་
རྫས་ཀུན་ཅི་ཙམ་བསགས་ཀྱང་། །ཉིན་གཅིག་དོན་མེད་ཀྱི་མི་ཡིས་འཁྱེར་བས། །ད་
ལྟ་རང་དབང་དང་ལྡན་པའི་དུས་འདིར། །རྣམ་དཀར་དགེ་ཕྱོགས་སུ་བཏང་ན་
ལེགས་སོ། །བྱ་བྱེའུ་སྣ་ཚོགས་རྣམས་ཕྱོགས་གཅིག་ཚོགས་ཀྱང་། །མི་རིང་སོ་སོ་ཡི་
གནས་སུ་གྱེས་པས། །དབྱར་དུས་ཡུན་ཐུང་ཙམ་ལྷན་དུ་གནས་རིང་། །ཆང་དང་ཁ་
ཟས་ལ་རྩོད་པས་ཅི་བྱ། །སྤུན་དང་ཉེ་དུ་ཀུན་ལྷན་ཅིག་སྐྱེས་ཀྱང་། །མི་རིང་སོ་སོ་རུ་
- 76



འབྲལ་བར་ངེས་པས། །ཚེ་ཐུང་ཡུད་ཙམ་ལ་ལྷན་དུ་འདུག་རིང་། །ད པལ་འབྱོར་
མངའ་ཐང་ལ་རྩོད་པས་ཅི་བྱ། །ཡིད་བཞིན་ནོར་བུ་ལ་ཕྱོགས་ལྷུང་མེད་ཀྱང་། །གསོལ་
བ་མ་བཏབ་པར་དངོས་གྲུབ་མི་འབྱུང༌། །རྒྱལ་མཚན་རྩེ་མོ་རུ་བཀོད་དེ་མཆོད་ན། །
གང་འདོད་རེ་འབྲས་ཀུན་འབད་མེད་འབྱུང་ངོ་། །བླ་མ་དཀོན་མཆོག་ལ་ཉེ་རིང་མེད་
ཀྱང་། །ལོག་ལྟ་དད་མེད་ལ་བྱིན་རླབས་མི་འབྱུང་། །སྙིང་ནས་བློ་གཏད་ཀྱིས་སྐྱབས་
སུ་སོང་ན། །འདི་ཕྱིའི་ལེགས་ཚོགས་ཀུན་འབད་མེད་འབྱུང་ངོ་། །འདུ་འཛི་སྣ་ཚོགས་
ཀྱིས་སུན་པའི་མི་རྒན། །དབེན་པའི་ནགས་ཁྲོད་དུ་ངལ་གསོ་བགྱིད་སྐབས། །དཔེ་
དོན་འདི་འདྲ་ཞིག་སེམས་ལ་ཤར་ནས། །ལྷ་བཙུན་རྣམ་གཉིས་ལ་གདམས་པ་
དགེའོ། །ཞེས་པ་འདི་ཡང་བཙུན་གཟུགས་དྷརྨ་བཛྲ་ཡིས་ཆེན་པོ་ཧོར་གྱི་ཡུལ་གྲུ་མང་པོ་ཉུལ་ཏེ་
འདུ་འཛི་སྣ་ཚོགས་ཀྱིས་ཡིད་སུན་སྐབས་དབེན་པའི་ནགས་ཁྲོད་བདེ་ཆེན་རབ་རྒྱས་གླིང་དུ་ཞག་ཁ་
ཤས་ངལ་གསོ་བའི་ཚེ། ཉིན་གཅིག་འདི་འདྲ་ཞིག་སེམས་ལ་ཤར་ནས་ལྷའི་བཙུན་པ་སངྒྷ་ཤྲཱི་དང་།
འཇམ་དཔལ་ནོར་བུ་གཉིས་ལ་སྨྲས་པ་དགེ་ལེགས་འཕེལ།
,
+ 77 -



ཐུ་མེད་པའི་ཟིའི་ལྷ་ཁང་ནས་གསུངས་པའི་མགུར།
བཀའ་དྲིན་དུས་གསུམ་སངས་རྒྱས་ཐམས་ཅད་ལས་ལྷག་པ། །ཁྱབ་བདག་
འཁོར་ལོའི་མགོན་པོ་ལཱ་ལི་ཏ་བཛྲ། །བདག་སྙིང་པདྨོའི་དབུས་སུ་བྱང་ཆུབ་བར་
བཞུགས་ལ། །བློ་སྣ་ཆོས་ལ་ཕྱོགས་པའི་བྱིན་རླབས་ཤིག་སྩོལ་དང་། །ནམ་ཟླ་དབྱར་
དུས་སྐྱིད་དུ་ཚོར་བ་དེ་ཐལ་སོང་། །གྲང་ངད་རེག་པ་ཚ་བའི་དགུན་དུས་ཁོ་སླེབས་
བྱུང་། །ནམ་ཞིག་ཤར་བའི་སྤང་རྒྱུན་སྔོ་ཆུང་གི་གཏད་སོ། །ལྷ་ཁང་ཁྲ་མོའི་དཀོན་
མཆོག་མཆོད་གྲལ་དེ་སྙོགས་རན། །ཤ་ཁྲག་ལང་ཚོ་རྒྱས་པའི་གཞོན་དུས་དེ་ཐལ་
སོང་། །སྐྲ་དཀར་གཉེར་མས་ཁེབས་པའི་རྒན་ཁོག་དེ་སླེབས་བྱུང་། །དུས་མཐར་
སྐྱེས་པའི་བན་ཆུང་སེར་གཟུགས་ཀྱི་གཏད་སོ། །དབེན་དཀོན་ཁྲ་མོའི་རང་ཤོང་སྤྱིལ་
ཆུང་དེ་བཟང་ངོ་། །འཁྲི་ཤིང་ནགས་ཚལ་ཐམས་ཅད་ལོ་འདབ་ཀུན་བྲུལ་སོང་། །
ལྷུང་ལྷུང་འབབ་པའི་ཆུ་ཀླུང་འཁྱག་གོང་དུ་འདྲིལ་བྱུང་། །གསུང་སྙན་བསྒྱུར་
མཁས་བྱེའུ་འཇོལ་མོ་ཡི་གཏད་སོ། །ལྷོ་རོང་མོན་གྱི་ཡུལ་གྱི་ནགས་གསེབ་དེ་ལེགས་
སོ། །ཁ་ཡི་སོ་འཕྲེང་དཀར་པོ་ཕལ་ཆེར་ནི་ལྷུང་སོང་། །སྨྲ་བ་ལྡིབ་པས་ཚིག་འབྲུ་མི་
གསལ་དུས་སླེབས་བྱུང༌། །ཁ་བདེས་ཆོས་བཤད་མཁས་པའི་བན་ཆུང་གི་གཏད་
སོ། །སྨྲ་བཅད་གསང་སྔགས་ཟབ་མོའི་བཟླས་བརྗོད་དེ་ལེགས་སོ། །ཁྲི་གདུགས་འོད་
སྟོང་འགྱེད་པའི་ཉི་མ་དེ་ནུབ་སོང་། །སྲོད་ཀྱི་དུས་ཀྱི་མུན་པ་འཚབ་འཚུབ་དེ་སླེབས་
བྱུང་། །དགོས་མེད་རྩེད་མོས་གཡེང་བའི་བསམ་མེད་ཀྱི་བྱིས་པ། །ཁང་ཕུག་མལ་ས་
བདེ་མོར་གཉིད་དུ་རང་ཡུར་རན། །དབང་བོ་ཡུལ་ལ་སྤྱོད་པའི་ནུས་པ་ཀུན་ཉམས་
- 78-



སོང་། །དྲན་རིག་མི་གསལ་བརྗེད་ངས་མུན་པ་དེ་འཐིབ་བྱུང་། །སྣ་ཚོགས་སྤྲོས་པས་
ངལ་བའི་གསལ་རིག་གི་ཤེས་པ། །ཆོས་དབྱིངས་སྤྲོས་བྲལ་ངང་དུ་གཟིམ་ན་རང་
ལེགས་སོ། །ཉིན་གཅིག་ཚེ་འདིའི་ཡུལ་སྣང་བཀྲ་ལམ་པ་འདི་ཉིད། །ཐིབ་ཀྱིས་ནུབ་
ནས་སྔོན་ཆད་ཆ་རྒྱུས་རང་མེད་པའི། །གནས་ངན་ཞིག་ཏུ་རང་ཉིད་གཅིག་པུ་རུ་
འགྲོ་དུས། །རེ་ས་གཞན་མེད་བཛྲ་ཝཱ་ར་ཧི་མཁྱེན་ནོ། །ཞེས་པ་འདི་ཡང་བཙུན་གཟུགས་
དྷརྨ་བཛྲ་ཡིས་ཤིང་སྤྲུལ་ཟླ་བ་བཅུ་གཅིག་པའི་ཚེས་གཅིག་གི་ཐོ་རངས་ཕྱི་རོལ་གྱི་ཡུལ་སྣང་ལ་
བརྟེན་ནས། སྐྱོ་བའི་རྣམ་པ་ཡིད་ལ་ཤར་བ་བཞིན་ཐུ་མེད་པའི་ཟིའི་ལྷ་ཁང་དུ་གླུར་བླངས་པའོ། །
- 79 -



ཧར་ཆིན་དུ་གནས་སྐབས་ཀྱི་མགུར།
ན་བུན་སྟོད་གཡོགས་གྱོན་པའི་གཡའ་རི་སྨུག་པོའི་སུལ་ན། །ལྷུང་ལྷུང་དལ་གྱིས་
འབབ་པའི་རྫ་ཆུ་སིལ་མའི་འགྲམ་དུ། །བག་ཕེབས་ཉམས་དགའ་སྤྱོད་ལམ་བཞི་ཤོང་
གཡམ་པའི་སྤྱིལ་བུར། །གཡེངས་མེད་རྣལ་འབྱོར་སྤྱོད་པའི་སྤོང་བ་པ་རྣམས་སྐྱིད་པ། །
ནགས་ཚལ་སྨད་གཡོགས་ཀླུབས་པའི་སྤང་རི་སེར་པོའི་མགུལ་ན། །མེ་ཏོག་སྣ་ཚོགས་
བཞད་པའི་ནེའུ་གསིང་ཡིད་དུ་འོང་བར། །ཚ་གྲང་རེག་པ་སྐྱོབ་པའི་རང་ཤོང་འཇག་
མའི་སྤྱིལ་བུར། །ཡང་དག་འཇོག་ལ་གཞོལ་བའི་བསམ་གཏན་པ་རྣམས་དགའ་བ། །
གཡུ་ཡི་སྤུ་ལོང་རྒྱས་པའི་ནགས་ཀྱི་སྨན་ལྗོངས་དབེན་པར། །བག་ཕེབས་དལ་གྱིས་རྒྱུ་
བའི་རི་དྭགས་གྲོགས་དང་ལྷན་ཅིག །འབྲས་བུའི་ཁུར་གྱིས་དུད་པའི་ཤིང་དྲུང་གྲིབ་
བསིལ་ཅན་དུ། །འཕགས་པའི་རིགས་ལ་གནས་པའི་དགེ་སྦྱོང་ཚོགས་རྣམས་སྤྲོ་བ། །ཆུ་
འཛིན་གཞོན་ནུས་འཁྱུད་པའི་གངས་རི་དཀར་པོའི་ལྟོངས་སུ། །ཉིན་དང་མཚན་དུ་ཁ་
བ་བུ་ཡུག་འཚུབ་པའི་ཁྲོད་དུ། །ཕལ་པས་བསྟེན་པར་དཀའ་བའི་གངས་སུལ་བྱ་སྐྱིབས་
ཕུག་པར། །གཏུམ་མོའི་བདེ་དྲོད་སྦྱར་བའི་རྣལ་འབྱོར་པ་རྣམས་བདེ་བ། །སྲས་བཅས་
རྒྱལ་བས་ལེགས་བསྔགས་མེ་ཏོག་ཡང་ཡང་འཐོར་ཤིང་། །སྔོན་བྱོན་དམ་པ་རྣམས་ཀྱིས་
རབ་བསྟེན་དབེན་པའི་གནས་མཆོག །མཐོང་ཆོས་ཉིད་དུ་ཞི་བའི་དགའ་སྟོན་མྱོང་བ་
དེ་རུ། །དེ་རིང་ད་ལྟ་ཉིད་དུ་དྲོངས་ཤིག་ཆོས་ཀྱི་རྡོ་རྗེ། །ཞེས་པའང་ཧར་ཆིན་དུ་གནས་
སྐབས་ཤིག་འདུ་འཛི་སྣ་ཚོགས་ཀྱིས་ཡིད་སུན་པས། དབེན་པའི་ཡོན་ཏན་དྲན་ཏེ་གླུར་བླངས་པའོ། །
- 80



རང་ལ་གྲོས་འདེབས་གསལ་བྱེད་ལུགས་
འབྱུང་ལྡོག་དང་སྦྱར་བའི་གླུ།
ཀྭ་ཡེ་ཉོན་དང་དྷརྨ་བཛྲ་ཞེས། །ཁ་ན་མ་ཐོའི་ལས་ལ་འབད་པ་ཁྱོད། །ག་ཤེད་
འཆི་བདག་གློ་བུར་སླེབས་པའི་ཚེ། །ང་རོ་དྲག་པོས་སྨྲེ་སྔགས་འཆོར་གྱི་དོགས། །ཅ་
ཅོའི་ལོང་གཏམ་འདུ་འཛིས་དུས་འདའ་ཞིང་། །ཆ་ལུགས་དུལ་བར་བཅོས་ནས་
གཞན་སྣང་འབྲིད། །ཇ་སོགས་འདོད་ཡོན་རོ་ལ་སྲེད་པ་ཁྱོད། །ཉ་བཞིན་གཅེར་བུར་
འགྲོ་ཚེ་མི་འགྱོད་དམ། །ཏ་ཐཱ་ག་ཏའི་བསྟན་ལ་ཞུགས་ན་ཡང་། །ཐ་མལ་ཁྱིམ་པའི་
སེམས་དང་འབྲལ་མ་མྱོང་། །ད་ལྟ་སྐྱིད་སྐྱིད་ངང་ལ་མི་ཚེ་ཟད། །ན་འཆི་གློ་བུར་བྱུང་
ཚེ་གདེངས་ཅི་མཆིས། །པ་ཏྲ་ནོར་བུས་སྤུངས་པའི་ཁྲིར་འཁོད་ནས། །ཕ་རོལ་
གཞན་གྱི་ཡར་འདྲེན་བྱེད་རློམས་ཀྱང་། །བ་གམ་རྩེ་ནས་གཡང་དུ་ལྷུང་བ་བཞིན། །
མ་གི་དམྱལ་བར་རང་ཉིད་ལྟུང་གིས་དོགས། །ཙ་རི་ལྟ་བུའི་དབེན་གནས་མི་བསྟེན་
པར། །ཚ་ལུའི་བྱ་བཞིན་གྲོང་ཡུལ་རྙེད་པ་འཚོལ། །ཛ་ཡའི་བཅས་པ་ཁྱད་གསོད་སེར་
གཟུགས་ཁྱོད། །ཝ་མོ་གལ་ལ་ཚུད་འདྲ་འབྱུང་བར་ངེས། །ཞྭ་གོས་མཛེས་དང་ནོར་
རྫས་ཕྱུག་པ་དང༌། །ཟ་མ་ཞིམ་པ་ཁོ་ན་སེམས་པ་ཁྱོད། །འ་འུར་ངང་དུ་མི་ཚེ་ཟད་
པའི་མཐར། །ཡ་ངའི་གནས་སུ་སླེབས་ཚེ་མི་འགྱོད་དམ། །ར་ལུག་རྟ་ནོར་ལ་སོགས་
རྙེད་པའི་ཕྱིར། །ལ་ལུང་ཉུལ་ཞིང་རང་གི་ཆེད་བསད་པའི། །ཤ་ལ་བག་མེད་སྤྱོད་
པའི་སྡིག་ཅན་ཁྱོད། །ས་འོག་དམྱལ་བའི་བུད་ཤིང་བྱས་ཀྱིས་དོགས། །ཧ་ཅང་དཀོར་
གྱིས་ཚིག་ནས་རང་གིས་རང་། །ཨ་བོ་མི་ཅིར་མཐོང་བའི་གླེན་པ་ཁྱོད། །ཧ་ལའི་དུག་
- 8f -



ལ་བདུད་རྩིར་མ་འཁྲུལ་བར། །ཨ་མྲྀ་ཏ་འདྲའི་ཟབ་དོན་མྱང་བར་འཚལ། །ཨ་ཧོ་རྒྱལ་
བས་བསྔགས་པའི་དབེན་པའི་གནས། །ཧ་རི་ཙན་དན་དྲི་བསུང་ཞིམ་པོ་འཐུལ། །
ཨ་མྲའི་ལྗོན་པའི་ནགས་ཚལ་ཀུན་ཏུ་རྒྱས། །ཧ་ཅང་མི་ཆེའི་ཆུ་ཀླུང་དལ་གྱིས་
འབབ། །ས་འཛིན་མཐོན་པོ་སྨུག་པའི་སྟོད་གཡོགས་གྱོན། །ཤ་རྐྱང་ལ་སོགས་རི་
དྭགས་བག་ཕེབས་རྒྱུ། །ལ་ལུང་ཐམས་ཅད་མར་གད་ཞུན་མས་བྱུགས། །རྭ་སྒྲེང་ལྟ་
བུའི་མཚན་ཉིད་ཀུན་ཚང་བའི། །ཡ་མཚན་ཅན་གྱི་རི་ཁྲོད་དབེན་གནས་སུ། །འ་འུར་
འདུ་ལོང་གཡེང་བ་ཀུན་སྤངས་ཏེ། །ཟྭ་ཚོད་སོགས་ཀྱི་འཚོ་བ་ངན་ངོན་བསྟེན། །ཞྭ་
གོས་ཧྲུལ་པོ་གྱོན་ཏེ་མི་རྣམས་ལ། །ཝ་བཞིན་འབྲོས་ཤིང་རང་རྒྱུད་མ་རུང་བ། །ཛ་
ལང་དྲེགས་པས་མྱོས་འདི་འདུལ་བའི་ཆེད། །ཚ་གྲང་སྡུག་བསྔལ་ཐམས་ཅད་ཁྱད་
བསད་ནས། །ཙ་ཀོ་ར་ལྟར་ངེས་མེད་གནས་རྒྱུ་ཞིང་། །མ་ལུས་འགྲོ་ལ་བྱམས་དང་སྙིང་
རྗེ་ཡིས། །བ་སྤུ་གཡོ་ཞིང་མཆི་མ་འདོན་བཞིན་དུ། །ཕ་མའི་རྒྱུད་ཀྱི་མཐར་ཐུག་
གསང་བདེ་དང་། །པ་ར་མི་ཏའི་དགོངས་དོན་ལྟ་བའི་གནད། །ན་ག་ཛུ་ན་ཡབ་སྲས་
བཞེད་པའི་སྲོལ། །ད་ལྟ་བློ་བཟང་རྒྱལ་བ་གཉིས་པ་ཡིས། །ཐ་ཆད་གཞན་གྱི་ལོག་རྟོག་
ཀུན་བསལ་ནས། །ཏ་ཐཱ་ག་ཏའི་དགོངས་པ་འཁྲུལ་མེད་དུ། །ཉ་རྒྱས་ཟླ་ལྟར་གསལ་
མཛད་ཟབ་རྒྱས་ཆོས། །ཇ་ཆང་འདོད་ལོག་འཇོལ་ཉོག་སྤྱོད་བྱེད་ཅིང་། །ཆ་ལུགས་
ཞིག་པོར་རྫུས་པའི་བླུན་པོ་ཡི། །ཅ་ཅོའི་ཟེར་སྒྲོས་རྣམས་ཀྱིས་བསྐྲུན་མེད་པ། །ང་
ཅག་ཉམས་སུ་བླང་བྱར་མཆིས་པ་འདི། །ག་ལ་ཐུག་ཀྱང་ཇི་སྲིད་འཚོ་ཡི་བར། །ཁ་
ཙམ་མིན་པར་ལག་ཏུ་བླངས་བགྱིས་ཏེ། །ཀ་ཤའི་རས་ལྟར་རྣམ་པར་དག་པ་ཡི། །སྒྲུབ་
པའི་རྒྱལ་མཚན་བཟུང་སྟེ་དུས་གསུམ་གྱི། །རྒྱལ་བ་སྲས་དང་བཅས་པ་མཉེས་བྱེད་
ཅིང་། །མཐའ་ཡས་མར་གྱུར་འགྲོ་རྣམས་སྡུག་བསྔལ་གྱི། །རྒྱ་མཚོ་ཆེ་ལས་མྱུར་དུ་སྒྲོལ་
བར་བྱ། །དེ་ལྟར་གསལ་བྱེད་ལུགས་འབྱུང་རིམ་པ་ཡིས། །རང་གི་སྒོ་གསུམ་སྤྱོད་ལ་
༤ 82-



ཁྲེལ་བརྡས་ཤིང་། །ལུགས་ལྡོག་ཚུལ་གྱིས་དབེན་པར་སྒྲུབ་པ་ལ། །གཞོལ་བར
བསྐུལ་བའི་ཚིགས་སུ་བཅད་པ་འདི། །སཾ་ཊར་བྲིས་བསུབ་མགོ་ཡོན་ཙབ་ཙུབ་ཀྱི། །
ངལ་བར་ལྟོས་མེད་དཀྱུས་ཐོགས་གཅིག་ཉིད་ལ། །དྷརྨ་བཛྲ་ཞེས་བྱའི་སྙོམ་ལས་
པས། །སྐྱེད་མའི་ཚལ་གྱི་བསྟི་གནས་ཉམས་དགར་བྲིས། །
- 83 ཡ



གྲོས་འདེབས་སྙིང་གི་ཐིག་ལེ།
བྱིན་རླབས་ཀྱི་འོད་ཟེར་རེག་ཙམ་གྱིས། །ཉམས་རྟོགས་ཀྱི་པད་ཚལ་རྒྱས་
མཛད་པ། །དྲིན་ཅན་གྱི་བླ་མ་སྲིད་པའི་མིག །ལཱ་ལི་ཏ་བཛྲ་ཞབས་ལ་འདུད། །སྙིང་
རུལ་གྱི་དྷརྨ་བཛྲ་བདག །ཀུན་ཤེས་ཀྱི་ཤར་པོ་མ་ཡིན་ཡང་། །ཀུན་རྟོགས་ཀྱི་འཆར་
སྒོ་མ་ཁེགས་པས། །ཤུགས་འབྱུང་གི་བྲག་ཆའི་དབྱངས་འདི་འཐེན། །འཇིག་རྟེན་གྱི་
དཔོན་འདི་ཕུང་འགོང་འདྲ། །ཕན་ལ་རེས་བསྟེན་ཀྱང་གནོད་པ་སྐྱེལ། །བསླུ་མེད་
ཀྱི་སྐྱབས་ལ་བློ་གཏད་ནས། །དཔོན་མེད་ཀྱི་སྤྲང་འཁྱམས་བགྱིས་ན་བདེ། །ཁྲེལ་མེད་
ཀྱི་འཁོར་གཡོག་སྤྲེའུ་འདྲ། །སྤྱོད་པ་དང་རྣམ་འགྱུར་ཅིར་ཡང་སྟོན། །དད་བརྩོན་
དང་བག་ཡོད་གྲོགས་བསྟེན་ནས། །གཡོག་མེད་དུ་གཅིག་པུར་གནས་ན་ལེགས། །
གཉེན་ཚན་འདི་གར་གྱི་ལྟད་མོ་འདྲ། །འགྱུར་ལྡོག་ལ་སྐྱེན་ཅིང་རེ་འཁང་མང་། །
དགྲ་གཉེན་ལ་རིས་སུ་མི་གཅོད་པར། །ཕྱོགས་མེད་ཀྱི་སྙིང་རྗེ་བསྒོམ་པ་གནད། །ཡོན་
བདག་འདི་གཙང་བཙན་རྡོར་ལེགས་འདྲ། །བསྟེན་ཞིང་ཡང་གསོལ་མཆོད་བྱེད་
དགོས་མང་། །མགུ་མེད་ཀྱི་མཐུན་འཇུག་གཡེང་བ་ལས། །འཁྲི་ཆོད་ཀྱིས་རང་ཚུགས་
བཟུང་ན་བདེ། །སྡེ་དགོན་འདི་ནགས་ཁྲོད་ཚང་ཚིང་འདྲ། །ཕྲག་དོག་དང་གདུག་་
རྩུབ་ཚེར་མ་རྣོ། །བདག་མེད་ཀྱི་ལུང་བ་སྟོང་བ་རུ། །བདེ་འབོལ་ལེ་སྒོ་གསུམ་དགེ་ལ་
སྦྱོར། །མི་སེམས་འདི་ལྕང་ཁའི་བྱིའུ་འདྲ། །ལ་ལ་ཞིག་ཟིན་ཀྱང་མང་ཞིག་འཆོར། །
འཁོར་འདས་ཀྱི་རྒྱལ་བོ་གཉུག་སེམས་ཀྱི། །རང་ཞལ་ལ་ཟིན་པ་ཨེ་ཡོང་འབད། །གོ་
ས་ཀུན་མཐོ་ཡང་གཎྜི་འདྲ། །བཀུར་བཟོས་དང་བརྡུང་བརྡེག་སྤེལ་མར་འོང་། །ང་
བ 84 -



རྒྱལ་དང་ཁེངས་པ་སྐྱུངས་ནས་སུ། །བྲན་གཡོག་བཞིན་ཀུན་ལ་དམན་ཆ་ཟུངས། །
ནོར་རྫས་འདི་སྦྲང་མའི་རྩི་བཅུད་འདྲ། །སུས་སྤྱོད་དང་འདིས་སྤྱོད་ངེས་པ་མེད། །
བསོགས་བསྲུང་གི་ལུས་སེམས་སྡུག་བསྔལ་ལས། །འཕོང་ཕྱིས་ཀྱི་རྡོ་བཞིན་རྒྱུང་དུ་
བསྐྱུར། །དད་གཤིན་གྱི་ཟས་འདི་དུག་ཆུ་འདྲ། །གདེང་མེད་དུ་སྤྱད་ན་ངེས་པར་
སྨྱོ། །ཡང་དག་པའི་འཚོ་བ་རྙེད་དཀའ་བས། །དུག་སྨན་དུ་བསྒྱུར་བའི་གདམས་པ་
བསྟེན། །རྣམ་གཡེང་འདི་གཞོན་ནུའི་འདོད་སྲེད་འདྲ། །བྱས་ཀྱིན་རང་བྱེད་འདོད་
ལྷག་པར་འཕེལ། །ཕྱག་ལས་དང་ཐུགས་བྲེལ་སྣ་ཚོགས་འདི། །ཅམ་གྱིས་རང་བཞག་
ན་མི་འ
་འཐད་དམ། །འགལ་རྐྱེན་འདི་ལམ་ཁའི་རྡོ་བ་འདྲ། །བསལ་གྱིན་རང་བསལ་
དགོས་ཟད་པ་མེད། །རྐྱེན་ངན་ལ་ཐོག་བརྗེས་བྱས་ནས་སུ། །གང་བྱུང་ཀུན་དགེ་སྦྱོར་
གྲོགས་སུ་ཁྱེར། །བདེ་སྐྱིད་འདི་རྨི་ལམ་རོལ་པ་འདྲ། །དྲན་ཡུལ་ཙམ་མ་གཏོགས་རྗེས་
མི་འབྲང་། །ནམ་དུ་ཡང་མི་ཉམས་ཐར་བའི་བདེ། །ད་ལྟ་རང་འབད་པས་སྒྲུབ་པ་
ལེགས། །འདོད་པ་འདི་མདོས་ཀྱི་བསོགས་དང་འདྲ། །ལ་ལུང་གི་རྫས་ལ་མི་མཁོ་
མེད། །དགོས་དགོས་ཀྱི་རྩོལ་སྒྲུབ་མི་མང་བར། །གར་བྱུང་གི་ཆོག་ཤེས་བསྟེན་པར་
འཚལ། །ཆོས་བརྒྱུད་འདི་སྲིན་མོའི་འཛུམ་བག་འདྲ། །ཕན་ཟོལ་གྱིས་གནོད་པའི་ཕུལ་
སྟེར་བས། །འདི་སྣང་ལ་ཕྱི་མིག་མི་ལྟ་བར། །གཏན་བདེ་ཡི་བཙན་ས་མྱུར་དུ་སྙོགས། །
འཆི་བདག་འདི་ལུང་སྟོང་སྤྱང་ཀི་འདྲ། །གར་སླེབས་དང་ནམ་སླེབས་ངེས་པ་མེད། །
གློ་བུར་དུ་རང་ཐོག་འབབ་སྲིད་པས། །ད་ལྟ་རང་གདེང་ཚད་ཟིན་ལ་འབད། །བྱ་
གཞག་འདི་ཆུ་ཡི་གཉེར་མ་འདྲ། །གཅིག་རྗེས་སུ་གཅིག་མཐུད་ཚར་དུས་མེད། །སོ་
ཚིས་ཀྱི་བསམ་རྒྱ་མ་བསྐྱེད་པར། །འཁྲི་བ་ཀུན་འཕྲལ་དུ་བཙན་གཅོད་གྱིས། །ཆོས་
ཆུང་འདི་ལྷ་རྗེའི་སྨན་སྣ་འདྲ། །བཙལ་ཞིང་ཡང་འཚོལ་དགོས་ཟད་པ་མེད། །ཅིག་
ཆོག་གི་མདོ་སྔགས་ལམ་རིམ་ལ། །གཅིག་དྲིལ་དུ་འབད་ན་འཚེང་བར་ངེས། །མཐོ་
བ 85 -



བསྙེགས་ཀྱི་ཆོས་འདི་དངུལ་ཆུ་འདྲ། །འགའ་ཞིག་ལ་འཕྲོད་ཀྱང་འགའ་ཞིག་འཆི། །
རང་རྒྱུད་དང་འཚམས་པའི་ཉམས་ལེན་ལ། །བྲེ་བསོགས་དང་ཕུལ་བསོགས་བགྱིས་
ན་འཐད། །སྒྲོ་འདོགས་འདི་ཕ་རྒན་ཁ་སྤུ་འདྲ། །བཅད་ཅིང་ཡང་གཅོད་དགོས་ཇེ་
མང་འགྲོ །བཤེས་གཉེན་གྱི་མན་ངག་གཙོར་བཟུང་ནས། །སྒྲོ་འདོགས་ཀྱི་གཞི་རྩ་
ནང་ནས་ཆོད། །ཁ་བཤད་འདི་ཆུ་ཡི་ལྦུ་བ་འདྲ། །མཛེས་མཛེས་ལྟར་སྣང་ཡང་དོན་
གྱིས་སྟོང༌། །གསུང་ཆོས་དང་ཕྱག་ལེན་མ་འགལ་ད གོས། །རྒྱུད་ངན་འདི་འདུལ་
བའི་ཐབས་ལ་འབད། །དེང་སང་གི་མི་རྣམས་བྱིས་པ་འདྲ། །མནོག་ཆུང་དང་དོན་
ཆེན་བརྗེ་ཚོང་བྱེད། །ཁེ་ཉེན་ལ་རྟོགས་ཞིབ་ཆུག་བྱས་ཏེ། །རང་ཉིད་ཀྱིས་རང་མགོ་
འདོན་པ་གཅེས། །སངས་རྒྱས་དང་འདྲ་བའི་མ གོན་རྣམས་ལས། །ཟབ་རྒྱས་ཀྱི་
གདམས་པ་མང་ཐོས་ཀྱང་། །ཚིག་གཅིག་ཙམ་ཉམས་སུ་བླངས་པ་མེད། །ཀྱེ་མ་ཧུད་
འདི་འདྲའི་ཕངས་པ་ལ། །ཚེ་ཕྱེད་དེ་ཡེང་མ་ལམ་དུ་ཟད། །ད་ནི་རང་བསམ་བློ་གཏོང་
རེ་རན། །རན་པ་རུ་མ་ཟད་འཕྱིས་འདུག་པས། །ད་ལྟ་རང་བློ་ཐག་རྦད་ཀྱིས་ཆོད། །
ཉམས་རྟོགས་ཀྱི་གདེང་དང་མི་ལྡན་ཞིང་། །གྲེ་འགྱུར་ཀྱང་བདེ་མོ་མ་མཆིས་ལ། །སྡེབ་
སྦྱོར་ཡང་འགྲིགས་པོ་མི་ཐོན་པས། །གཞན་སྣང་ར ང་བསྒྱུར་རེ་མ་མཆིས་ཀྱང་། །
རང་ཉིད་ལ་ཕན་རེས་གླུ་འདི་བླངས། །འདི་དོན་བཞིན་ལག་ཏུ་བླངས་བྱས་ཏེ། །ཚེ་
ལྷག་འདི་དོན་ལྡན་འགྱུར་བ་ཞིག །དྲིན་ཅན་གྱི་རོལ་པའི་རྡོ་རྗེ་མཁྱེན། །ཞེས་པ་འདི་
ཡང་དྷརྨ་བཛྲ་ཡིས་སྐྱེད་ཚལ་ཡིད་དགའ་ཆོས་འཕེལ་དུ་བཅད་རྒྱ་ཞིག་བགྱིས་ཁུལ་སྐབས་སྐྱོ་བའི་
རྣམ་པ་ཡང་ཡང་ཤར་བ་ན། རང་ཉིད་ལ་གྲོས་འདེབས་སུ་གང་དྲན་ཐོལ་བྱུང་དུ་སྨྲས་པའོ། །
= 86 -



བསླབ་བྱ་མུ་ཏིག་ཕྲེང་བ།
དགེ་ལེགས་ཚོགས་གཉིས་རིན་ཆེན་ལས་གྲུབ་པའི། །སྐུ་གསུམ་རྣམ་པར་རྒྱལ་
བའི་ཕོ་བྲང་ལ། །དབང་བསྒྱུར་འགྲོ་ལ་བརྩེ་བའི་སྤྱན་སྟོང་ཅན། །ཆོས་ཀྱི་རྒྱལ་པོ་བླ་
མར་ཕྱག་བགྱིས་ནས། །སྔོན་བསགས་ལས་སྨོན་དགེ་བའི་མཐུ་བཙན་པས། །སྟོབས་
ཀྱི་འཁོར་བསྒྱུར་རིགས་ལས་བློ་གྲོས་ཀྱི། །སྣང་བ་ཉི་མའི་འོད་ལྟར་ཆེས་གསལ་བ།
ལྷ་ཡི་བཙུན་པ་ཁྱོད་ལ་འདི་སྐད་སྨྲ། །དལ་བ་ཐོབ་དང་བསྟན་ལ་མཇལ་བ་དང་། །
དགེ་བའི་བཤེས་དང་འཕྲད་པ་ཆེས་དཀའ་ན། །འདི་དག་ཐམས་ཅད་འཛོམས་
པའི་ལུས་རྟེན་འདི། །དོན་མེད་སྟོང་ཟད་བྱེད་པ་ཤིན་ཏུ་ཕངས། །ཀུན་གྱི་སྲོག་ལ་
དབང་བསྒྱུར་འཆི་བདག་བདུད། །ངེས་པར་འོང་ལ་ནམ་འོང་ཆ་མེད་ཅིང་། །གློ་བུར་
སླེབས་ཚེ་ཕན་ངེས་ཆོས་ལས་གཞན། །མེད་ཕྱིར་དམ་པའི་ཆོས་ལ་འབད་པར་རིགས། །
ཡང་སྲིད་ཕྱི་མར་གར་སྐྱེ་རང་དབང་མེད། །བདེ་སྡུག་གང་མྱོང་ད་ལྟའི་ལས་
རག །བདེ་བ་འདོད་ཅིང་སྡུག་བསྔལ་མི་འདོད་ན། །དཀར་ནག་ལས་ལ་བླང་དོར་
བྱ་བར་རིགས། །འཇིག་རྟེན་འདི་ན་མི་བསླུ་གཅིག་ཀྱང་མེད། །ནམ་ཡང་བསླུ་མེད་
དཀོན་མཆོག་ཁོ་ནར་ངེས། །དེ་བས་དེ་ལ་སྙིང་ནས་སྐྱབས་སོང་ན། །འཁོར་བ་ངན་
འགྲོའི་འཇིགས་ལས་སྐྱབས་པར་ངེས། །ཇི་ལྟར་ས་ལ་བརྟེན་ནས་ལོ་ཏོག་བཞིན། །
ཚུལ་ཁྲིམས་རྩ་བ་སྙིང་རྗེའི་ཆུས་བརླན་པར། །བརྟེན་ནས་དཀར་པོའི་ཆོས་ཀུན་སྐྱེ་
གསུང་ཕྱིར། །ཁས་བླངས་ཚུལ་ཁྲིམས་སྲོག་ལས་གཅེས་པར་བསྲུང་། །ཇི་ལྟར་འོག་
གཞི་མེད་པར་ཁང་པ་ཡི། །ཐོག་དང་ཡང་ཐོག་འགེབས་འདོད་བཞད་གད་གནས། །
•ལས་ལ་
-87



དེ་བཞིན་ཆོས་ཀྱི་གཞི་མ་ཚུལ་ཁྲིམས་དང་། །བྲལ་བའི་ཟབ་མོའི་ཆོས་ཀྱིས་ཕན་པ་
དཀའ། །བླ་མའི་བྱིན་རླབས་ཆར་གྱིས་མ་བརླན་ན། །རང་རྒྱུད་ཐ་བ་སྐམ་པོར་དགེ་
སེམས་ཀྱི། །མྱུ་གུ་ཙམ་ཡང་སྐྱེ་བར་མི་འགྱུར་ན། །བྱང་ཆུབ་འབྲས་བུ་སྨིན་པར་ཇི་ལྟར་
འགྱུར། །དེ་ཕྱིར་ལམ་སྟོན་དགེ་བའི་བཤེས་གཉེན་མཆོག །བསམ་དང་སྦྱོར་བས་
བསྟེན་ཚུལ་མ་ལོག་ཅིང་། །ཟོལ་མེད་དད་པས་སྙིང་ནས་གསོལ་བཏབ་ན། །གནས་
སྐབས་མཐར་ཐུག་དགོས་འདོད་ལྷུན་གྱིས་འགྲུབ། །ཆོས་ཀྱི་རྩ་བ་བླ་མའི་དམ་ཚིག་
ཡིན། །ཆོས་ཀྱི་བསྐུལ་མ་འཆི་བ་རྗེས་དྲན་ཡིན། །ཆོས་ཀྱི་སྙིང་པོ་ངེས་འབྱུང་བྱང་
སེམས་ཡིན། །ཆོས་ཀྱི་མཐར་ཐུག་ངེས་དོན་དབུ་མ་ཡིན། །ཆོས་ཀྱི་གནད་འགག་དེ་
ལ་འདུས་སོ་ཞེས། །ཆོས་ཀྱི་རྒྱལ་པོ་བླ་མས་དེ་སྐད་གསུང་། །ཆོས་ཀྱི་ཚུལ་ལ་སྙིང་
ནས་འཇུག་འདོད་ན། །ཆོས་ཀྱི་རོ་ཡི་བཅུད་འདི་མྱངས་ཀྱང་འཚལ། །ཐོག་མ་མེད་
ནས་རང་སེམས་རྒྱ་ཡན་འདི། །ཕྱི་རོལ་སྣ་ཚོགས་ཡུལ་ལ་འཕྲོ་འཕྲོ་ནས། །ནང་དུ་བློ་
ཁ་གཏན་ནས་མ་ཕྱོགས་པས། །གསལ་རིག་སེམས་ཀྱི་རང་གཟུགས་ཡེ་མ་མཐོང་། །
ད་ནི་བླ་མའི་གདམས་ངག་མེ་ལོང་ལ། །བལྟས་ནས་རང་སེམས་སྐྱེས་བུའི་བཞིན་
རས་ཀྱི། །གློ་བུར་དྲི་མའི་ནག་ནོག་ཀུན་བསལ་ནས། །དྲི་བྲལ་རང་ཞལ་མཇལ་ན་མི་
འཐད་དམ། །འཁོར་བ་པ་དང་མྱ་ངན་འདས་པའི་ཆོས། །འཇའ་ཚོན་བཞིན་དུ་སྣ་
ཚོགས་བཀྲ་བ་འདི། །ནང་གི་སེམས་ཀྱི་རི་མོར་བྲིས་ཙམ་ལས། །ཕྱི་རོལ་དོན་གྱི་སྟེང་
ནས་གྲུབ་པ་མེད། །རང་སེམས་མེས་པོས་འཁོར་འདས་ཀུན་སྤྲུལ་མོད། །བྱེད་པོ་ཉིད་
ཀྱང་བརྟགས་ཅིང་དཔྱད་པའི་ཚེ། །འདི་ཡིན་འདི་མིན་ངོས་བཟུང་དང་བྲལ་བ།
གསལ་རིག་བདེ་བའི་ཉམས་མྱོང་ཙམ་དུ་ཟད། །ཞི་བདེའི་མལ་དུ་བསྐལ་པ་བརྒྱ་སྟོང་
བར། །མཉམ་བཞག་གཉིད་དུ་ཡུར་བའི་འཕགས་པའི་གནས། །ཐོབ་ཀྱང་གཞན་དོན་
སྒྲུབ་ལ་མཐུ་དམན་པས། །བློ་ལྡན་དོན་གཉེར་གཙོ་བོར་འོས་མ་ཡིན། །ཐོག་མེད་དུས་
- 88 -



*ལས་
ནས་དྲིན་གྱིས་བསྐྱངས་པ་ཡི། །མ་རྣམས་འཁོར་བའི་སྡུག་བསྔལ་མེ་ཆེན་གྱིས། །
མནར་བས་ཆོ་ངེ་འདེབས་རྣམས་ཡལ་དོར་ནས། །རང་བདེའི་དོན་གཉེར་དེ་ལས
ཐ་ཆད་སུ། །དེ་ཕྱིར་སྙིང་རྗེའི་རྩ་བ་བརྟན་པོ་ཅན། །རིན་ཆེན་བྱང་ཆུབ་སེམས་ཀྱི་
དཔག་བསམ་ཤིང་། །དོན་གཉིས་འབྲས་བུ་གཡུར་དུ་ཟ་བ་དེ། །སྐྱེ་རྒུའི་ཉེར་འཚོར་
འགྲུབ་པའི་ཐབས་ལ་འབད། །རྫོགས་སངས་རྒྱས་ཞེས་བྱ་བའི་སྒྲ་བོ་ཆེ། །བགྲང་རིང་
བསྐལ་པར་ལྟོས་མིན་སྙིགས་དུས་ཀྱི། །ཚེ་ཐུང་གཅིག་ལ་མངོན་དུ་བྱེད་པའི་
ཐབས། །གསང་སྔགས་ཉེ་ལམ་འདིར་འཕྲད་སྐལ་བ་བཟང་། །དེ་ཡང་འཇུག་སྒོ་
དབང་ཐོབ་དམ་སྡོམ་རྣམས། །གཅེས་པར་བསྲུང་སྟེ་བསྐྱེད་རྫོགས་མན་ངག་
གནད། །ཉམས་མྱོང་ཅན་གྱི་བླ་མའི་ཞལ་ལུང་བཞིན། །ཐུན་བཞིའི་རིམ་པས་ཉམས་
སུ་བླང་བྱས་ཏེ། །ཟག་བཅས་མངོན་ཤེས་ཙམ་དང་ཐུན་མོང་གི །དངོས་གྲུབ་ཕྲན་
ཚེགས་ཙམ་གྱིས་མི་ཚིམ་པར། །མཆོག་གི་དངོས་གྲུབ་གཙོ་བོར་དོན་གཉེར་བ། །དེ་
ལ་རྣལ་འབྱོར་པ་ཞེས་མཁས་རྣམས་ཟེར། །མདོར་ན་འདི་ཕྱི་གཉིས་ལས་ཕྱི་མ་
དང་། །ཆོས་དང་འཇིག་རྟེན་གཉིས་ལས་དམ་ཆོས་དང་། །བཤད་དང་སྒྲུབ་པ་གཉིས་
ལས་སྒྲུབ་པ་རྣམས། །གཙོ་བོར་འཛིན་པར་མ་ནོར་འདམ་ག་ཡིན། །འོན་ཀྱང་ཐོས་
པ་མེད་པའི་སྒོམ་པ་ནི། །ལག་རྡུམ་བྲག་ལ་འཛེགས་དང་འདྲ་བར་གསུངས། །དེ་
བས་ཐོག་མར་རྒྱ་ཆེན་གཞུང་ལུགས་ལ། །གནད་དུ་འགྲོ་བའི་ཐོས་བསམ་བགྱིད་པ་
འཚལ། །ཚིག་འཁྲིའི་ལྦུ་བར་དམ་བཅའི་སྟེགས་འཆའ་ཞིང་། །གཞན་སྨོད་ཚིག་
མདའི་སྦྱོར་བ་ལྷུར་ལེན་དང་། །མིང་དང་གོ་ས་མཐོན་པོ་ལ་རེ་བས། །ལང་ཚོ་ཡོལ་
བར་བྱེད་རྣམས་དོན་སྙིང་རུལ། །རིན་ཆེན་ཆོས་ཀྱང་དཀོན་ལ་འཚེ་བ་མང་། །གསུངས་
ཕྱིར་ཆོས་ཀྱི་བར་ཆད་ཞི་བའི་ཆེད། །སྐྱབས་འགྲོ་གསོལ་འདེབས་མདོ་སྒྲོལ་ལ་སོགས་
ལ། །འབད་ན་ཚེ་དང་ཆོས་ཀྱི་བར་ཆད་བཟློག །འདུ་འཛི་ལུས་འཕྱོར་ཁ་ཞིམ་ལོང་
- 89



གཏམ་གཉིད། །ཤ་སོགས་རྣམ་གཡེང་ཁོ་ནས་དུས་འདའ་ན། །བདུད་དང་བར་ཆད་
གཞན་ནས་མ་འོངས་ཀྱང་། །རང་ཉིད་རང་གི་བདུད་དུ་བབས་པ་ཡིན། །སྡིག་པའི་
གྲོགས་ལ་རྒྱལ་བའི་སྲས་ཀྱང་འཇིགས། །དེ་ཕྱིར་དམ་པ་མིན་པའི་ལས་དག་ལ། །སྦྱོར་
བ་བྱེད་ན་ཕ་མ་ཡིན་ཡང་རུང༌། །བདུད་དུ་གསུངས་ཕྱིར་བརྟགས་ནས་སྤོངས་པ་
གཅེས། །འདིར་ནི་མང་དུ་བཤད་ལྟ་ཅི་ཞིག་དགོས། །དམ་པའི་ལེགས་བཤད་སྤྱི་
དང་ཁྱད་པར་དུ། །བཀའ་གདམས་བཀའ་བརྒྱུད་གོང་མའི་རྣམ་ཐར་སོགས། །ཡང་
ཡང་བལྟས་ཤིང་ཡི་དམ་འཆའ་བར་བྱོས། །ཇི་སྐད་བཤད་པའི་དོན་རྣམས་ཉམས་
བླངས་ན། །ཚེ་དང་ཆོས་ལ་བར་ཆད་མི་འབྱུང་ཞིང་། །ཐོས་བསམ་མཐར་ཕྱིན་རང་
གཞན་ཀུན་འཚེངས་པའི། །དགའ་སྟོན་བཟང་བོ་ཉམས་སུ་མྱོང་བར་ངེས། །དམ་
པའི་ཞལ་ནས་ཟབ་མོའི་ཆོས་ཀྱི་གཏམ། །ཐོས་ཀྱང་ཡུལ་དུས་འདི་འདྲར་སྨྲ་ལ་
འཕངས། །དེ་རིང་བློ་ལྡན་ཁྱོད་ཀྱིས་བསྐུལ་བ་ལས། །སྙིང་གཏམ་ཁ་རུ་བཏོན་ཏེ་ཡི་གེར་
བཀོད། །དགེ་བའི་འགྲོ་བ་མ་རིག་ལིང་ཐོག་གིས། །བླང་དོར་ལྟ་བའི་བློ་མིག་
རྣམས། །ཡང་དག་གཏམ་གྱི་དམིགས་བུ་ལ་བརྟེན་ནས། །ཐམས་ཅད་མཁྱེན་པའི་ལམ་
དུ་འཁྲིད་པར་ཤོག །ཅེས་བསླབ་བྱ་མུ་ཏིག་ཕྲེང་བ་ཞེས་བྱ་བ་འདི་ནི་མིའི་དབང་བོ་ཧར་ཆེན་ཝང་
རཏྣ་སེདྷིའི་རིགས་སྲས་ལྷའི་བཙུན་པ་མཐུ་སྟོབས་ཉི་མས་དབུས་གཙང་ཆོས་ཀྱི་ཞིང་དུ་སློབ་གཉེར་
ལ་འགྲོ་སྐབས་ནན་ཏན་ཆེན་པོས་བསྐུལ་བའི་ངོར། བཙུན་གཟུགས་བློ་བཟང་ཆོས་ཀྱི་ཉི་མས་བླ་་་
བྲང་བཀྲ་ཤིས་འོད་འབར་གྱི་གཟིམ་ཆུང་འཆི་མེད་དགའ་ཚལ་དུ་ཤར་མར་སྤེལ་བ་དགེ་ལེགས་སུ་གྱུར་་་་
ཅིག
- 9) -



བསླབ་བྱ་ལྷའི་རྔ་བོ་ཆེ།
བསླུ་མེད་སྐྱབས་མཆོག་རིན་ཆེན་རྣམ་གསུམ་ལ། །བྱང་ཆུབ་སྙིང་པོའི་བར་
དུ་སྐྱབས་སུ་མཆི། །བདག་དང་བདག་ལ་རེ་ཞིང་ལྟོས་པ་ཀུན། །སྲིད་དང་ཞི་བའི་
འཇིགས་ལས་བསྐྱབ་ཏུ་གསོལ། །དེང་དུས་སྐྱེ་བོ་ཕལ་གྱི་རྣ་ལམ་དུ། །ཆོས་མཐུན་
གཏམ་ལས་ཕྱུགས་རྫིའི་གླིང་བུ་སྙན། །ཤེས་ལྡན་ཕལ་ཆེར་རྒྱལ་བས་གསུང་རབ་
ལས། །རིག་བྱེད་གཞུང་ལ་མགུ་ཞིང་ཚད་མར་འཛིན། །ཚུལ་བཞིན་སྒྲུབ་འདོད་མཆིས་
ན་དེ་དག་ལ། །སྔོན་བྱོན་དམ་པའི་ལེགས་བཤད་རིན་ཆེན་ཕྲེང་། །གང་འདོད་ཚར་
དུ་དངར་བ་དེས་ཆོག་གི །བདག་ལྟས་བབ་ཅོལ་ཚིག་ཕྲེང་སྤེལ་ཅི་དགོས། །དེ་ལྟ་མོད་
ཀྱང་ལྷ་རིགས་དད་པ་ཅན། །གང་གིས་ནན་ཏན་ཆེན་པོའི་དབྱུ་གུ་ཡིས། །ཆོས་ཀྱི་རྡོ་
རྗེའི་རྣམ་དཔྱོད་རྔ་བོ་ཆེ། །བསྐུལ་ལས་བླང་དོར་སྟོན་པའི་དབྱངས་འདི་བསྒྲགས། །
རང་ཅག་མཐའ་མེད་འཁོར་བར་འཁྱམས་པ་ལས། །ཕལ་ཆེར་ངན་སོང་གནས་སུ་
གཏན་ཡུལ་བྱས། །ད་རེས་ཙམ་ཞིག་དལ་འབྱོར་རྟེན་བཟང་ཐོབ། །འདི་འདྲ་ཕྱིས་
ནས་རྙེད་པ་ཤིན་ཏུ་དཀའ། །རྒན་གཞོན་བར་མའི་གོ་རིམ་མ་ངེས་པར། །འཆི་
བདག་སྲིན་པོས་ཟ་བ་མཐོང་བཞིན་དུ། །རང་ཉིད་འཆི་སྙམ་མེད་པའི་བློ་བདེ་པོ། །
ཉིན་གཅིག་འགྱོད་པའི་དུས་ཤིག་འབྱུང་བར་ངེས། །སང་གི་དུས་དང་འཇིག་རྟེན་
ཕྱི་མ་གཉིས། །སྔོན་དུ་གང་འོང་ཤེས་དཀའ་དེ་བས་ན། །ཕྱི་བཤོལ་མེད་པར་ཕྱི་མར་
ཕན་པའི་ཆོས། །དེ་རིང་ད་ལྟ་ཉིད་ནས་སྒྲུབ་ན་ལེགས། །དགེ་སྡིག་ལས་ཀྱིས་འབྲས་
བུ་སོ་སོར་འབྱིན། །བདེ་འགྲོའི་རྒྱུ་ནི་ནམ་ཡང་མ་སྒྲུབ་ཅིང་། །ངན་འགྲོའི་རྒྱུ་ཚོགས་
- 9 -



ཉིན་བཞིན་རྒྱུན་པར་བསགས། །ཕྱི་མའི་འགྲོ་བ་ཅིར་འགྱུར་སོམས་དང་ཀྭ །ངན་
འགྲོ་ལྟ་ཅི་བདེ་འགྲོའི་འཇིག་རྟེན་དུའང་། །སྡུག་བསྔལ་དངོས་དང་དེ་རྒྱུས་རྟག་ཏུ་
མནར། །ལྷ་མིའི་ཕུན་ཚོགས་མྱངས་ཀྱང་སླར་ཡང་ནི། །དམྱལ་བའི་བུད་ཤིང་འགྱུར་
ན་ཡིད་བརྟན་ཅི། །འཁོར་བ་སྤྱི་དང་བྱེ་བྲག་ངན་སོང་གི །སྡུག་བསྔལ་འཇིགས་
ལས་སྐྱོབ་པའི་བསླུ་མེད་སྐྱབས། །དཀོན་མཆོག་ཁོ་ནར་ངེས་ཀྱི་ཚངས་པ་སོགས། །
འཇིག་རྟེན་དྲེགས་པ་རྣམས་ཀྱིས་སྐྱོབ་ནུས་མིན། །དེས་ན་འཁོར་བའི་སྡུག་བསྔལ་
ལ་འཇིགས་ནས། །དེ་ལས་སྐྱོབ་པའི་ནུས་པ་དཀོན་མཆོག་ལ། །མངའ་བར་ཡིད་ཆེས་
ཁ་ཙམ་མ་ཡིན་པར། །སྙིང་ནས་སྐྱབས་སུ་འགྲོ་བ་ལེགས་ཚོགས་གཞི། །དེ་ལྟར་ན་
ཡང་སྲིད་ལས་ཐར་བ་ལ། །བཅོས་མིན་ངེས་འབྱུང་བསམ་པས་རྒྱུད་བསྐུལ་ཏེ། །
འཁོར་རྩེ་མ་རིག་གཅོད་བྱེད་རྟེན་འབྱུང་ལམ། །ཞི་སྒོ་གཉིས་པ་མེད་ལ་འཇུག་པ་
གཅེས། །སེམས་ཅན་རེ་རེས་ཀྱང་ནི་རང་གི་མ། །གྲངས་མེད་བྱས་ཏེ་དྲིན་གྱིས་
བསྐྱངས་པས་ན། །དེ་དག་ཡལ་བར་བོར་ཏེ་རང་གཅིག་པུ། །ཞི་བདེ་དོན་གཉེར་དེ་
ལས་ཐ་ཆད་སུ། །དེ་ཕྱིར་བྱམས་དང་སྙིང་རྗེས་ཉེར་དྲངས་པའི།།རིན་ཆེན་བྱང་ཆུབ་
སེམས་མཆོག་བསྐྱེད་བྱས་ཏེ། །སྨོན་དང་འཇུག་པའི་སྡོམ་པ་ལེགས་བཟུང་ནས། །
རྒྱལ་སྲས་སྤྱོད་པ་རྒྱ་མཚོར་སློབ་པར་བྱ། །དེ་ལྟར་གདམས་པའི་དོན་རྣམས་ཉིན་རེ་
བཞིན། །སྐྱོང་ཚུལ་མདོར་བསྡུས་སྤྲོ་ན་འདི་ལྟ་སྟེ། །བདེ་བའི་སྟན་ལ་འཁོད་དེ་ཀུན་
སློང་བཅོས། །སྐྱབས་སེམས་ཚད་མེད་རྒྱུད་དང་འདྲེས་ངེས་བྱ། །སྤྱི་བོར་བླ་མ་ཐུབ་
དབང་བོ་ལ། །སྐྱབས་གནས་ཀུན་བསྟིམས་ཡན་ལག་བདུན་པ་དང་། །མཎྜལ་
ཕུལ་ཏེ་གསོལ་བ་ཤུགས་དྲག་བཏབ། །དལ་འབྱོར་རྙེད་དཀའ་ནས་བཟུང་ལྷག་
བསམ་པར། །རྒྱུད་དང་འདྲེས་ངེས་བསྒོམས་མཐར་གཞན་དོན་དུ། །སངས་རྒྱས་ཐོབ་
འདོད་ཤུགས་དྲག་བསྐྱེད་བྱས་ཏེ། །འཇུག་སྡོམ་ཆོ་གས་བླངས་ལ་བསླབ་བྱར་བརྩོན། །
92 -



དེ་ནས་སྔགས་ཀྱི་ཉམས་ལེན་གང་མོས་པ། །དེ་ནི་རྒྱལ་བསྟན་ཡོངས་རྫོགས་ཉམས་
ལེན་ཏེ། །མཁས་པ་མགུ་བའི་རྨད་བྱུང་གདམས་པ་ཡིན། །ཞིབ་པར་ལམ་འཁྲིད་རྣམས་
དང་བཤེས་གཉེན་གྱི། །ཞལ་ལུང་བདུད་རྩི་མྱངས་ལས་ཤེས་པར་མཛོད། །སྤྱོད་ལམ་
ཀུན་ཏུ་རང་གི་རྒྱུད་ལ་བརྟག །མི་དགེའི་ཕྱོགས་ལས་སེམས་བསྲུང་དགེ་ལ་བརྩོན། །
དད་དང་བག་ཡོད་བསྟེན་ཅིང་བརྩོན་འགྲུས་བརྩམ། །ཕྱག་མཆོད་བསྐོར་བ་མདོ་
རྒྱུད་ཀློག་སོགས་བརྩོན། །ཉ་སྟོང་ཚེས་བརྒྱད་རྣམས་སུ་རྒྱལ་བ་ཡིས། །ཁྱིམ་པ་རྣམས་
ལ་བསྔགས་པའི་བསྟེན་གནས་སམ། །ཐེག་ཆེན་གསོ་སྦྱོང་སྡོམ་པ་གང་མོས་པ། །
བླངས་ཏེ་བསྲུང་ན་ཕན་ཡོན་མཐའ་མ་མཆིས། །ཐུགས་རྗེའི་ལྷ་མཆོག་སྤྱན་རས་
གཟིགས་དབང་གི །རྣལ་འབྱོར་ངང་ནས་ཡིག་དྲུག་རྟག་བཟླ་ཞིང་། །འཁྱེར་སོ་གསུམ་
ལ་རྟག་ཏུ་སློབ་པ་དང་། །སྒྲིབ་པ་དག་བྱེད་སྨྱུང་བར་གནས་ལ་འབད། །དགེ་བ་གང་
བྱེད་ཀུན་སློང་ལ་བརྟགས་ནས། །འཇིག་རྟེན་ཆོས་བརྒྱད་དུག་དང་མ་འདྲེས་ཤིང་། །
ལྟ་བས་རྒྱས་བཏབ་བསྔོ་སྨོན་རྣམ་དག་གིས། །ཟིན་པར་བྱས་ན་འབྲས་བུ་ཤིན་ཏུ་
ཆེ། །མཐོ་དམན་སྐྱིད་སྡུག་ལེགས་ཉེས་ཅིར་འགྱུར་བ། །ལས་དབང་བཙན་གྱིས་རང་
འདོད་ཁ་ན་མེད། །དེ་ཕྱིར་བློ་ཕུགས་དཀོན་མཆོག་ལ་གཏད་ནས། །རེ་དོགས་མེད་
པའི་བློ་བདེ་གུ་ཡངས་མཛོད། །ཡུལ་འདིའི་སྐྱེ་བོ་ཐམས་ཅད་གསོད་ལ་དགའ། །བྱ་
དང་རི་དྭགས་མཐོང་ཚད་མི་གསོད་མེད། །རྒྱལ་བས་སྲོག་གཅོད་སྡིག་པ་ལྕི་བར་
གསུངས། །རྒྱལ་གསུང་བདེན་པར་སེམས་ན་སྲོག་གཅོད་སྤོངས། །སྙིགས་མའི་དུས་
འདིར་རབ་བྱུང་ཕལ་མོ་ཆེས། །བསླབ་པ་ལྷོད་ཅིང་ཁྱད་པར་མཐའ་འཁོབ་ཏུ། །
བཙུན་པ་འཆལ་བར་སྤྱོད་པ་ཆེས་མང་ཡང་། །ཁྱིམ་པས་དེ་ལ་བརྙས་ན་ཉེས་པ་ལྕི། །
ལྷན་པ་སེར་པོ་སོར་བཞི་འཆང་བ་ཡན། །དགེ་འདུན་དཀོན་མཆོག་དངོས་སུ་མོས་
བགྱིས་ན། །ཕན་ཡོན་བསམ་གྱིས་མི་ཁྱབ་གསུངས་པའི་ཕྱིར། །ཁེ་ཉེན་བསམ་ནས་
བ 93-



གུས་པ་བསྐྱེད་པར་རིགས། །ཆང་ནི་ཉེས་པ་ཀུན་གྱི་རྩ་བར་གསུངས། །མཐོང་ཆོས་
སུ་ཡང་མི་ཡི་གྲལ་ནས་འབུད། །ཕུང་ཁྲོལ་སྣ་ཚོགས་བསྐྱེད་ཅིང་དཔལ་རྣམས་
ཉམས། །དུག་ཆུ་བཞིན་དུ་བལྟས་ཏེ་སྤོངས་པ་གཅེས། །ལས་འབྲས་འབྲེལ་བ་ཕྲ་བ་
དགེ་སྡིག་ལས། །ཆུང་ངུས་ཀྱང་ནི་འབྲས་བུ་ཆེན་པོ་འབྱིན། །དེ་ཕྱིར་སྡིག་པ་ཕྲ་མོ་
ནས་འཛེམ་ཞིང་། །དགེ་ལ་རིམ་གྱིས་བརྩོན་པའི་སྟོབས་བསྐྱེད་བྱ། །བག་མེད་ཚེ་
འདིའི་སྣང་བ་འབྲིད་མཁས་ཤིང་། །གཙོ་བོའི་བྱ་བ་རྒྱ་ཆེ་གཡེང་བའི་རྒྱུ། །ཉིན་བཞིན་
ཁ་འདོན་དགེ་སྦྱོར་རིམ་པ་རྣམས། །ཆག་མེད་བཅད་རྒྱ་བགྱིས་ཏེ་མཐར་ཕྱིན་
མཛོད། །དབང་དང་སྟོབས་འབྱོར་ཆེ་བའི་
འི་གཙོ་བོ་ལ། །ཀུན་གྱིས་གཅམ་བུའི་ངོ་
བསྟོད་བྱེད་པ་ལས། །ལེགས་ཉེས་དྲང་པོར་གསོལ་བ་ཆེས་ཉུང་བས། །རང་གིས་
རང་ལ་ཞུས་དག་གཏོང་བ་གཅེས། །གནའ་བོའི་དུས་ཀྱི་མི་ཆོས་གཙང་མ་ལ། །
གནས་ན་དེང་དུས་མི་ཁྱུར་མི་ཆུད་ཅིང་། །གཡོ་སྒྱུ་ཆགས་སྡང་སུ་ཆེ་འགྲན་པ་ཡི། །
དུས་འདིའི་མི་ཆོས་ཁོ་བོས་བསླབ་ཅི་དགོས། །དེ་ཕྱིར་ཐོག་མཐའ་བར་དུ་དགེ་བ་
ཡི། །དམ་པའི་ཆོས་ཀྱི་བསླབ་བྱ་མདོ་ཙམ་ཞིག །སངས་རྒྱས་དངོས་འདྲའི་བླ་མའི་
ཞལ་ལུང་ལས། །ཐོས་པ་ཇི་བཞིན་ཡི་གེའི་ལམ་དུ་སྤེལ། །འདི་ཡི་དགེ་བས་ལྷ་ཡི་སྲས་
ཁྱོད་ཀྱི། །ཆོས་སྲིད་བཞེད་དོན་ལྷུན་གྱིས་འགྲུབ་པ་དང་། །ཚེ་རབས་ཀུན་ཏུ་དགེ་
བའི་བཤེས་གཉེན་གྱི། །གསུང་གི་བདུད་རྩི་མྱོང་བའི་སྐལ་ལྡན་ཤོག །ཅེས་དགེ་བསྐུལ་
བསླབ་བྱ་ལྷའི་རྔ་བོ་ཆེ་ཞེས་བྱ་བ་འདི་ཡང་ངོས་ཀྱི་སྦྱིན་པའི་བདག་པོ་ཧར་ཆིན་ཆིང་ཝང་རཏྣ་སིདྡྷིའི་
རིགས་སྲས་གསུམ་པ་ལྷ་རྒྱལ་རྡོ་རྗེས་ཡང་དང་ཡང་དུ་ནན་ཏན་ཆེན་པོས་བསྐུལ་བའི་ངོར། རྣམ་
གཡེངས་ཀྱི་ཁོལ་བོར་གྱུར་པའི་བཙུན་གཟུགས་དྷརྨ་པཛྲ་ཡིས་སྣ་ཚོགས་དབྱིག་གི་ལོ་ཁྲུམས་ཟླའི་
ཚེས་བཟང་པོར། མིའི་དབང་བོ་ཉིད་ཀྱི་མེ་ཏོག་ལྡུམ་ར་
རའི་བསྟི་གནས་སུ་ཤར་མར་སྤེལ་བའི་ཡི་གེ་པ་
ནི་དགེ་སློང་ངག་དབང་བསྟན་འཕེལ་ལོ། །
- 94-



བསླབ་བྱ་གཅེས་པ་བཅོ་བརྒྱད་པ།
བསླུ་མེད་བླ་མ་དཀོན་མཆོག་ལ། །སྒོ་གསུམ་གུས་པས་ཕྱག་འཚལ་ནས། །དམ་
པའི་ཆོས་ལ་སློབ་པའི་ཚུལ། །བླ་མའི་གསུང་བཞིན་བཤད་ཀྱིས་ཉོན། །རང་ཅག་ཐོག་
མ་མེད་པ་ནས། །ད་ལྟའི་བར་དུ་འཁོར་བ་འདིར། །སྐྱེ་བ་སྣ་ཚོགས་བླངས་པའི་
གྲངས། །སངས་རྒྱས་ཀྱིས་ཀྱང་མ་གཟིགས་སོ། །གྲངས་མེད་སྐྱེ་བ་དེ་སྙེད་དུ། །ཕལ་ཆེར་
ངན་སོང་གསུམ་ལ་སོགས། །མི་ཁོམ་གནས་སུ་འཁྱམས་པ་ལས། །ཆོས་ལྡན་ལུས་རྟེན་
ཐོབ་མ་གྱུར། །ད་རེས་དལ་བརྒྱད་འབྱོར་བཅུ་ཚང་། །དགེ་བའི་བཤེས་དང་་བསྟན་
ལ་མཇལ། །གནས་སྐབས་མཐར་ཐུག་གང་འདོད་དོན། །བདེ་བླག་སྒྲུབ་ནས་རྟེན་
བཟང་ཐོབ། །འདི་འདྲ་ཕྱིས་ནས་རྙེད་དཀའ་བས། །ལན་གཅིག་ཙམ་ཞིག་ཐོབ་དུས་
འདིར། །དོན་མེད་ཆུད་ཟོས་མི་བྱེད་པར། །གཏན་གྱི་འདུན་མ་སྒྲུབ་པ་གཅེས། །མཐོ་
རིས་ཐར་བའི་བདེ་བ་དང་། །བཟོད་དཀའ་ངན་སོང་སྡུག་བསྔལ་གཉིས། །ད་ལྟ་
འདམ་དབང་ཡོད་དུས་འདིར། །འདམ་ག་མ་ནོར་བྱེད་པ་གཅེས། །སྐྱེས་ནས་དེ་རིང་
ཡན་ཆད་དུ། །ཚུལ་འདིར་རྟོག་དཔྱོད་མ་ཞུགས་པས། །འདི་སྣང་བྱ་བ་ལ་གཡེང་
ནས། །གཏན་འདུན་བོར་བ་ཤེས་པ་གཅེས། །དགུན་ཉི་ལྟ་བུའི་ཚེ་ཐུང་འདིའི། །ཕྱེད་
ཙམ་ཡེང་མ་ལམ་དུ་ཟད། །ད་ནི་ཚེ་ལྷག་དམ་ཆོས་ལ། །འབད་པས་དོན་ཡོད་བྱེད་པ་
གཅེས། །དེ་ཡང་ཆོས་ཀྱི་གཞི་མ་ནི། །ཚུལ་ཁྲིམས་ཁོ་ན་ཡིན་པས་ན། །ལྟུང་བའི་སྒོ་
བཞི་དྲན་ཤེས་ཀྱིས། །བསྡམས་ཏེ་ཉེས་པས་མ་གོས་གཅེས། །དེ་ནས་ཐོས་བསམ་སྒོམ་
གསུམ་གྱིས། །བསྟན་ལ་རིམ་གྱིས་སློབ་དགོས་པས། །ཐོག་མར་རྒྱ་ཆེན་གཞུང་ལུགས་
95 -



ལ། །ཚིག་ཙམ་མིན་པའི་ཐོས་པ་གཅེས། །འོན་ཀྱང་ཚེ་ནི་ཡུན་ཐུང་ཞིང་། །གློ་བུར་
བར་ཆད་མང་བས་ན། །རྣམ་གྲངས་མང་པོ་མི་ཚོལ་བར། །དོན་གྱི་སྙིང་བོ་བསྡུ་བ་
གཅེས། །དེ་ཕྱིར་མཚན་ལྡན་བཤེས་གཉེན་དྲུང༌། །མདོ་སྔགས་ལམ་གྱི་རིམ་པ་ཡི། །
གནད་ལ་སྒྲོ་འདོགས་ལེགས་བཅད་ནས། །གང་ཤེས་རྒྱུད་ལ་སྦྱོར་བ་གཅེས། །ཚེ་
འདིར་ཞེན་པ་མ་ལོག་པར། །མི་ཚེ་ཆོས་ལ་བསྐྱལ་ན་ཡང་། །ཕྱི་མའི་དོན་དུ་འགྱུར་
དཀའ་བས། །ཆོས་བརྒྱད་དབང་དུ་མ་སོང་གཅེས། །དེ་ལ་ཐོག་མའི་བློ་སྦྱོང་སོགས། །
ཡང་ཡང་བལྟ་ཞིང་སེམས་བྱས་ནས། །རང་གི་རྒྱུད་ལ་རང་ཉིད་ཀྱིས། །རྟག་ཏུ་ཞུས་
དག་བྱེད་པ་གཅེས། །ཕྱི་མའི་མངོན་མཐོ་ཙམ་གྱི་ཆེད། །འབད་ཀྱང་འཁོར་བའི་སྒྲུབ་
ཐབས་ཡིན། །ཐར་བའི་རྒྱུ་རུ་འགྲོ་བ་ལ། །ངེས་འབྱུང་བསམ་པས་ཟིན་པ་གཅེས། །
བྱང་ཆུབ་སེམས་ཀྱིས་མ་ཟིན་ན། །ཐེག་པ་ཆེན་པོར་མི་འགྱུར་བས། །ཉམས་ལེན་
གང་བྱེད་བྱང་ཆུབ་ཀྱི། །སེམས་ཀྱིས་ཀུན་ནས་བསླངས་པ་གཅེས། །སྟོང་ཉིད་རྟོགས་
པའི་ཤེས་རབ་ལས། །འཁོར་རྩ་གཅོད་བྱེད་གཞན་མེད་པས། །ཟབ་མོ་དབུ་མའི་ལྟ་
བ་ལ། །ཅི་ནུས་བག་ཆགས་འཇོག་པ་གཅེས། །སྔགས་ཀྱི་འཇུག་སྒོ་དབང་ཡིན་ཀྱང་། །
དེང་སང་ཆོས་འཚོང་མཁན་རྣམས་ཀྱིས། །ཟོང་དུ་འགྲེམ་པའི་ལྟར་སྣང་དབང་། །
སྙིང་པོ་མེད་པས་མ་ཚིམས་གཅེས། །དྲི་མ་རྣམ་བཞི་འཁྲུད་བྱེད་ཅིང་། །སྐུ་བཞི་འགྲུབ་
པའི་ནུས་པ་མཆོག །འཇོག་ངེས་རྣམ་པར་དག་པའི་དབང་། །མཚན་ལྡན་བཤེས་
ལས་ཉན་པ་གཅེས། །དམ་ཚིག་སྡོམ་པ་མི་བསྲུང་བར། །རིམ་གཉིས་བསྒོམས་ཀྱང་
དོན་མེད་པས། །དམ་སྡོམ་སྤྱི་དང་ཁྱད་པར་དུ། །རྩ་ལྟུང་སྲོག་བཞིན་བསྲུང་བ་
གཅེས། །ལྷ་ཡི་བྱིན་རླབས་དངོས་གྲུབ་ནི། །ཡིད་ཆེས་དད་པར་རག་ལས་པས། །བླ་
མ་ལྷ་དང་གདམས་ངག་ལ། །ལོག་ལྟ་ཐེ་ཚོམ་སྤོངས་པ་གཅེས། །དཀྱིལ་འཁོར་མཐོང་བ་
ཙམ་གྱིས་ཀྱང་། །བསྐལ་མང་སྡིག་པ་འདག་གསུང་ནི། །རིམ་གཉིས་བསྒོམས་ན་ལྟ་
- 96 -



ཅི་སྨོས། །དེ་ཕྱིར་བརྩོན་པས་འབད་པ་གཅེས། །ཇི་སྐད་གདམས་པའི་ཚུལ་འདི་
བཞིན། །མདོ་སྔགས་ལམ་གྱི་ཉམས་ལེན་ལ། །མི་ཚེ་ཧྲིལ་གྱིས་འབད་ནུས་ན། །དེ་
ལས་སྐལ་བ་བཟང་བ་སུ། །གལ་ཏེ་དེ་ཙམ་མ་ནུས་ན། །ཚུལ་ཁྲིམས་དག་པས་གཞི་
བཟུང་ནས། །ཡིག་དྲུག་ཁོ་ནར་འབད་པས་ཀྱང་། །འཆི་ཁར་འགྱོད་མེད་འོང་བར་
ངེས། །རང་ལ་ཉམས་ལེན་མི་ལྡན་པར། །གཞན་ལ་འདི་ལྟར་འདོམས་པ་ནི། །རིག་
པ་མིན་ཡང་དོན་གཉེར་བས། །ནན་ཏན་བསྐུལ་ངོར་མདོ་ཙམ་སྨྲས། །འདི་ཡི་དགེ་
བས་འགྲོ་བ་ཀུན། །བླང་དོར་བལྟ་བའི་མིག་ཐོབ་སྟེ། །ཡང་དག་ལམ་དུ་ཉེར་ཞུགས་
ནས། །རྫོགས་སངས་རྒྱས་ཀྱི་སར་བགྲོད་ཤོག །བསླབ་བྱ་གཅེས་པ་བཅོ་བརྒྱུད་
འདི། །ཨོའུ་ཧན་དགེ་སློང་ཡོན་ཏན་གྱིས། །ཡང་ཡང་བསྐུལ་ངོར་ཀུ་སཱ་ལི། །དྷརྨ་
པཛྲ་ཞེས་བྱས་བྲིས། །
- 9



ཆོས་རྗེ་སྐལ་བཟང་བསམ་འགྲུབ་ལ་
གནང་བའི་བསླབ་བྱ།
ཆོས་རྗེ་སྐལ་བཟང་བསམ་འགྲུབ་ནས་རང་གི་རྒྱུད་ཚོད་དང་འཚམ་པའི་
བསླབ་བྱ་ལག་ཏུ་བླང་བདེ་བ་ཞིག་བསྐུར་གསུང་འདུག་པ་བཞིན་མདོ་ཙམ་བརྗོད་
ན། ཡོན་ཏན་ཐམས་ཅད་ཀྱི་གཞི་མ་ཚུལ་ཁྲིམས་ཁོ་ན་ཡིན་པར་རྒྱལ་བས་ཡང་དང་
ཡང་དུ་གསུངས་པས། རང་གིས་ཁས་བླངས་པའི་སོ་ཐར་བྱང་སེམས་གསང་སྔགས་
ཀྱི་བཅས་མཚམས་རྣམས་ངེས་པར་བྱས་ཏེ་སྲོག་བསྡོས་སུ་བསྲུང་བ་དང་། རྒྱ་ལ་ཉེས་
པས་གོས་ནའང་ཕྲལ་ཕྲལ་དུ་བཤགས་སྡོམ་གྱིས་དག་པར་བྱེད་པ་གལ་ཆེ་ཞིང་། དེ་
ལྟ་བུ་ཞིག་བྱུང་ན་ཅི་བྱས་ཐམས་ཅད་ཆོས་སུ་འགྲོ་བས་ཟུར་དུ་ཆོས་གཞན་བྱེད་རྒྱུ་
མ་བྱུང་ན་ཡང་དེ་ཁོ་ནས་ཆོག་པ་འདུག རང་རེ་ཆོས་བྱེད་འདོད་ཡོད་ཀྱང་ད་ལྟའི་
བར་དུ་ཐུན་གཅིག་ཀྱང་ཉམས་ལེན་བྱེད་རྒྱུ་མི་ཡོང་བར། གདམས་ངག་ཐམས་ཅད་
དཔེ་ལ་ལུས། རང་རྒྱུད་ལ་སྐྱེད་ཅུང་ཟད་ཀྱང་མ་ཐོན། ཆོས་བྱེད་རྒྱུ་བྱུང་ན་སྙམ་པའི་
བསམ་པ་ཙམ་དང་། བྱེད་རྒྱུ་ཡིན་ཟེར་བའི་ཚིག་ཙམ་གྱིས་འཆི་བ་ལ་གཏུགས་འགྲོ་
བ་འདི་ཕྱི་རོལ་གྱི་བར་ཆད་ནད་གདོན་དགྲ་བགེགས་སོགས་ཀྱི་དབང་གིས་མ་ཡིན་
པར། རང་གི་རང་སེམས་ཚེ་འདིའི་རྙེད་བཀུར་འདུ་འཛི་སོགས་ལ་ཆགས་ཞེན་གྱི་
དབང་གིས་འཇིག་རྟེན་གྱི་བྱ་གཞག་སྣ་ཚོགས་གཅིག་རྗེས་གཅིག་མཐུད་ལ་གཡེང་
ནས་ཆོས་བྱེད་པའི་གོ་སྐབས་མ་བྱུང་བ་ཡིན་པས། དེའི་གཉེན་པོར་དལ་འབྱོར་རྙེད་
དཀའ་དོན་ཆེ་དང་འཆི་བ་མི་རྟག་པ་ཡང་དང་ཡང་དུ་བསམ་ནས་བསྐུལ་བ་ཤིན་
- 98 -



ཏུ་གལ་ཆེ། ནོར་རྫས་ལོངས་སྤྱོད་སོགས་འབད་མེད་དུ་བྱུང་ན་ཡང་། ལོ་ཟླ་བ་ལྟ་ཞོག་
སང་ད་ཙམ། །འདིར་སྡོད་ཀྱི་གདེངས་ཚད་མ་རྙེད་པས། །བདག་འཆི་ཁར་ཕྱོགས་
པའི་ཉམ་ཆུང་ལ། །ནོར་འཁོར་འབད (འབབ)རྒྱས་ཀྱང་ཅི་ཞིག་བྱེད། །ཅེས་གསུངས་
པ་བཞིན་བསམ་ནས་ཞེན་ཆགས་ཀྱི་འཆིང་བ་གློད་ཅི་ཐུབ་བྱ། སྒོ་གསུམ་གྱི་བྱ་སྤྱོད་
ཐམས་ཅད་གང་འདོད་དུ་མི་གཏོང་བར་དྲན་ཤེས་ཀྱིས་ཟིན་པར་བྱས་ཏེ་རང་
གཞན་ལ་འཕྲལ་ཕུགས་སུ་གནོད་པའི་རྒྱུར་འགྲོ་བ་རྣམས་རྒྱུན་འཐུད་དུ་མི་གཞུག་
པར་དེ་མ་ཐག་ཏུ་སྤོང་བ་དང་། ཕན་པའི་རྒྱུར་འགྲོ་བ་རྣམས་བྱམས་སྙིང་རྗེ་བྱང་
ཆུབ་ཀྱི་སེམས་ཀྱིས་ཟིན་པར་བྱས་ཏེ་རྒྱ་ཆེན་པོར་འགྲོ་བའི་ཐབས་མཁས་དང་ལྡན་
པར་བྱ། དགྲ་འདྲེ་ན་ཚ་སོགས་བྱུང་ཡང་ལམ་འཁྱེར་གྱིས་ཟིན་པར་བྱས་ན་ལམ་སྒྲུབ་
པའི་བར་ཆད་དུ་མི་འགྲོ་བར་མ་ཟད། དགེ་སྦྱོར་གྱི་བོགས་འབྱིན་དུ་འགྲོ་བས་རྐྱེན་
ངན་བར་ཆད་རུ་འཇིངས (འཛིངས) པའི་དུས་ངན་འདི་ལྟ་བུར་རྐྱེན་ངན་ལམ་
དུ་འཁྱེར་ཤེས་པ་མེད་དུ་མི་རུང་བའི་གདམས་པ་ཟབ་མོ་ཡིན་པར་སྣང་། དུས་ཀྱི་
སྙིགས་མ་དང་བསྟན་པའི་མཐའ་ལ་སླེབས་པའི་སྐབས་འདིར་སེམས་ཅན་རེ་རེ་
ཙམ་ལ་ཆོས་ཚིགས་བཅད་རེ་བསྟན་པའང་ཕན་ཡོན་བསམ་གྱིས་མི་ཁྱབ་ཅིང་།
ཁྱད་པར་དུ་ཡུལ་དབུས་ལས་མཐའ་འཁོབ་ཀྱི་སེམས་ཅན་ལ་ཆོས་ཀྱིས་ཕན་
བཏགས་པའི་བསོད་ནམས་ཀྱི་ཕུང་པོ་ཚད་ལས་འདས་པས་ན། མི་སྐྱའི་རི གས་
རྣམས་མི་དགེ་བཅུ་སྤོང་སྣ་རེ་ཡན་ཆད་ཀྱི་ཁྲིམས་ལ་འགོད་པ་དང་། དུས་བཟང་
རྣམས་སུ་བསྙེན་གནས་སྙུང་གནས་སོགས་དང་། རྒྱུན་པར་སྐྱབས་འགྲོ་ཕྱག་མཆོད་
ཡིག་དྲུག་སོགས་གཟུངས་སྔགས་ཟབ་མོ་བཟླ་བ་སོགས་ལ་སྦྱོར་བ་དང་། རབ་བྱུང་
བ་རྣམས་བསྟན་པའི་གཞི་མ་ཚུལ་ཁྲིམས་བསྲུང་བ་གཙོ་བོར་བྱས་ཏེ་རང་རང་གི་
བློ་ནུས་དང་བསྟུན་པའི་ལམ་རིམ་བསྐྱེད་རྫོགས་སོགས་ཀྱི་ཉམས་ལེན་ལ་གཞོལ་བ་
- 09



དང་། དད་པ་དང་བག་ཡོད་སོགས་ཚུལ་མཐུན་གྱི་གནས་ལ་འགོད་གང་ཐུབ་བྱ།
དེ་ཡང་ཚིག་རྩུབ་དང་དྲག་འཇུན་སོགས་ཀྱིས་ཡིད་ཕམ་པ་དང་། ཞེ་སུན་པའི་རིགས་
མི་བྱེད་པར་སྦྱོར་བ་འཇམ་པོའི་སྒོ་ནས་དོན་དུ་གང་འགྱུར་བྱེད་པ་གལ་ཆེ། རང་གི་
ཉམས་ལེན་གྱི་གཙོ་བོ་ཆོས་ཆུང་རྣམ་གྲངས་མང་བོ་བསགས་པ་ལས་རྒྱུད་སྡེ་ཚད་
ལྡན་ལས་བཤད་པའི་ཡི་དམ་གྱི་ལྷ་ཁྱད་པར་ཅན་གང་མོས་ཤིག་གི་རྣལ་འབྱོར་ལ་
གཙོ་བོར་དྲིལ་ན་བོགས་ཆེ་ཞིང་། དེ་ཡང་གསང་བདེ་འཇིགས་གསུམ་ཡ་མ་བྲལ་
བར་ཉམས་སུ་ལེན་ཐུབ་པ་ན་གནད་ཤིན་ཏུ་ཆེ་མོད། གལ་སྲིད་གསུམ་ག་མ་ཐུབ་ན་
དུས་ཀྱི་མཐར་བྱིན་རླབས་དང་དངོས་གྲུབ་ཤིན་ཏུ་མྱུར་བ་བསྔགས་པའི་དཔལ་
འཁོར་ལོ་སྡོམ་པ་ཡབ་ཡུམ་གྱི་ལམ་ལ་སྒྲུབ་པར་སྙིང་པོ་བྱེད་རྒྱུ་ཞིག་བྱུང་ན་སྐལ་བ་
ཤིན་ཏུ་བཟང་པས་དེ་བཞིན་མཛོད། ངེས་འབྱུང་གི་བསམ་པས་མ་ཟིན་ན་ཐར་
བའི་རྒྱུར་མི་འགྲོ་ཞིང་། བྱང་ཆུབ་ཀྱི་སེམས་ཀྱིས་མ་ཟིན་ན་ཐེག་ཆེན་གྱི་ཆོས་སུ་འགྲོ་
བ་མི་སྲིད་པས། སྔགས་ཀྱི་ཉམས་ལེན་གང་བྱེད་ཀྱང་ངེས་འབྱུང་དང་བྱང་ཆུབ་
ཀྱི་སེམས་ཀྱིས་རྩིས་ཟིན་པ་ཞེས་ཀྱང་དགོས་པ་ཡིན་པར་སྣང་། ད་ཆ་ངེད་རང་
གཟུགས་གཞི་ཅུང་ཟད་བྲོ་འཚལ་བ་དང་ཐུག་པས། ཞིབ་རྒྱས་འབྲི་མ་ཐུབ་པས་དོན་
གྱི་སྙིང་བོ་ཙམ་ཁ་ནས་གང་ཐོན་འདི་བཞིན་བཀོད་པར་ཞིབ་ཆ་རྣམས་ཐད་ཀ་
ཐད་ཀའི་སྐྱེས་བུ་དམ་པའི་གསུང་རབ་རྣམས་སུ་གཟིགས་ནས་ལག་ལེན་ལ་ཐེབ་པ་
མཛོད། །
100 -



བསླབ་བྱ་སྙིང་གཏམ་བླང་དོར་རབ་གསལ།
སྐུ་བཞིའི་མངའ་བདག་མཚུངས་མེད་ཆོས་ཀྱི་རྗེ། །དཔལ་ལྡན་བླ་མའི་ཞབས་
ལ་གུས་བཏུད་ནས། །དད་ལྡན་སློབ་མས་ཡང་ཡང་བསྐུལ་བའི་ངོར། །སྙིང་གཏམ་
བསླབ་བྱ་མདོ་ཙམ་འགོད་དོ་ཉོན། །འདིར་རྒྱལ་བའི་བསྟན་པ་རིན་པོ་ཆེ་ལ་ཇི་ལྟར་
འཇུག་པའི་ཚུལ་ནི། མཛོད་ལས། ཚུལ་གནས་ཐོས་དང་བསམ་ལྡན་པས། །སྒོམ་པ་
ལ་ནི་རབ་ཏུ་སྦྱོར། །ཞེས་ཐོས་བསམ་སྒོམ་གསུམ་གྱི་སྒོ་ནས་རིམ་ཅན་དུ་འཇུག་པར་
གསུངས་ཤིང་། དེ་ལས་ཀྱང་དང་པོར་ཐོས་པ་ཉིད་གལ་ཆེ་ལ། གཞུང་ལུགས་ཆེན་
པོ་མཐའ་དག་ཐོས་བསམ་གྱིས་གཏན་ལ་འབེབས་པ་ལ་ཡང་རིགས་པའི་ལམ་རྣམ་
པར་དག་པ་ཅིག་ཤེས་དགོས་པས་ཐོག་མར། རིག་པའི་སྒོ་འབྱེད་བསྡུས་གྲྭ་དང་བློ་
རྟགས་སོགས་ལ་ལེགས་པར་སྦྱངས་དགོས་སོ། །དེ་ནས་དབུ་ཕར་འདུལ་མཛོད་རྣམ་
འགྲེལ་སོགས་གཞུང་ཆེན་པོ་རྣམས་ལ་ཐོས་བསམ་གྱིས་སྒྲོ་འདོགས་གཅོད་དགོས་
ཤིང་། དེ་ཡང་སྐབས་སུ་གང་བབས་ཀྱི་ཐལ་ཕྲེང་རྣམས་བློ་ལ་འཛིན་ཅིང་། རང་
རང་གི་སྤྱི་དོན་ཊཱིཀྐ་སོགས་ལ་བལྟ་རྟོགས་ཞིབ་ཏུ་བྱས་ཏེ། གོ་བ་དཔྱིས་ཕྱིན་པ་རྙེད་
པའི་ཐབས་ལ་འབད་དགོས་ཀྱི། ཁོ་འདི་ཟེར་སྣང་འདི་ཟེར་གྱི་གཤོག་པ་འགྱེད་པ་
ཙམ་དང་། ཚིག་འཁྲིས་གཞན་མགོ་བསྐོར་བའི་ཐབས་ཙམ་ལྷུར་བླངས་ཏེ། མཁས་
པའི་གྲགས་པ་ཐོབ་ཀྱང་སྙིང་བོ་ཅི་ཡང་མེད་པས། ཆོས་རྣམ་དག་གི་གོལ་ས་ཆེན་པོ་
ཡིན་ནོ། །དེ་ཡང་ཆོས་གྲྭར་བརྩོན་པས་མ་ཆག་པར་ཕྱིན་ནས་རྩོད་གྲྭ་རྡོ་རུས་ཐུག་
པ་ཞིག་བྱེད་དགོས་ཤིང་། དེ་དག་གི་སྐབས་སུ་ཁ་ཞིམ། ལུས་འཕྱོར། ལོང་གཏམ།
- 101 -



གཉིད་དང་འདུ་འཛི་ཧ་ཅང་ཆེ་བ། རྒྱལ་སྲིད་ཀྱི་བྱ་བ་ལ་ཞེ་གཏོགས་བྱེད་པ་སོགས་
ཆོས་ཀྱི་བར་ཆད་ཡིན་པས་སྤོང་ཅི་ཐུབ་བྱེད་ཅིང་། ཁྱད་པར་དུ་གྲྭ་ས་གྲྭ་ཚང་
ཁམས་ཚན་མི་ཚན་སོགས་ཀྱི་ཕྱོགས་རིས་འཐེན་ཁྱེར་སོགས་ལ་ཞེ་གཏོགས་བྱས་ཚེ།
འདི་ཕྱི་གཉིས་ཀ་བརླག་པའི་རྒྱུ་ཡིན་པས་ཤིན་ཏུ་འཛེམ་པ་གལ་ཆེ། དེང་དུས་ཆོས་
བྱེད་མཁན་ལ་བར་ཆད་ཤིན་ཏུ་ཆེ་ཞིང་། ཁྱད་པར་རྒྱལ་པོའི་གནོད་པ་ཤིན་ཏུ་མང་
པས། རང་གི་ཆོས་མགོ་ཐོན་ཆེད་དུ། དཀོན་མཆོག་ལ་ཞེ་ཐག་པ་ནས་བློ་ཕུགས་
གཏད་དེ། སྐྱབས་འགྲོ་སེམས་བསྐྱེད། བླ་མའི་རྣལ་འབྱོར། དམིགས་བརྩེ་མ། སྒྲོལ་
ཤེར་དང་། རྟ་མགྲིན་སོགས་ཡི་དམ་གྱི་བཟླས་བསྒོམ། བསྟེན་པའི་ཆོས་སྐྱོང་ལ་འཕྲིན་
བཅོལ་སོགས་ལ་འབད་པ་ཤིན་ཏུ་གལ་ཆེ། གསུང་རབ་ཀྱི་དོན་ལ་རང་གིས་ཡང་
ཡང་དཔྱོད་ཅིང་། གོ་བ་ཅན་གཞན་ལ་དྲིས་གཏུགས་བྱས་ཏེ། དོན་ཡིད་ལ་ངེས་པ་
རྣམས་མི་བརྗེད་པའི་ཕྱིར་དུ་ཡང་དང་ཡང་དུ་ཡིད་ཀྱིས་བཤད་སྦྱངས་བྱེད་ཅིང་
འདྲིས་པར་བྱེད། རྩི་བཞག་སོགས་ཀྱི་ཚིག་ངག་ཏུ་འདོན་པའི་ཚེ། སེམས་ཅན་
ཐམས་ཅད་རང་གི་མདུན་དུ་འཁོར་བར་བསམ་སྟེ་དེ་དག་ལ་ཆོས་ཀྱི་སྦྱིན་པ་སྦྱིན་
པར་བསམ་སྟེ་འདོན། རྩོད་པ་བྱེད་པའི་སྐབས་རང་གཞན་གྱི་རྒྱུད་ཀྱི་ལོག་རྟོག་སེལ་
བ་དང་། ཆོས་འདིའི་དོན་གོ་རྒྱུ་ཞིག་བྱུང་ན་སྙམ་པའི་སྒོ་ནས་བྱེད་པ་མ་གཏོགས།
ཀུན་སློང་ངན་པ་དང་། ཕ་རོལ་པོ་དམའ་འབེབས་པའི་ཚིག་རྩུབ་སྨྲ་བ་སོགས་ཤེས་
རབ་འཆལ་བའི་རྒྱུ་ཡིན་པས་སྤོང་བར་བྱ། དེ་ལྟར་ཐོས་བསམ་ཚད་ལྡན་བྱས་རྗེས་
ཧ་ཅང་ཚིག་ལ་ཞེན་ནས། སངས་རྒྱས་ལ་ཡང་དག་པ་མི་སྟེར་བའི་མཚན་ཉིད་
སྐམ་པོ་ཞིག་བྱས་ན་རང་གཞན་གང་ལ་ཡང་ཕན་མི་ཐོགས་པས། བླ་མ་མཚན་ཉིད་
དང་ལྡན་པའི་ཞབས་ལ་གཏུགས་ཏེ། དབང་ལུང་རྗེས་གནང་ལམ་རིམ་བློ་སྦྱོང་
བསྐྱེད་རྫོགས་སོགས་ཀྱི་ཁྲིད་ལག་ལེན་སོགས་ལེགས་པར་མཉན་ཏེ། ཉམས་ལེན་བྱེད་
102 -



ཚུལ་ལ་སྒྲོ་འདོགས་གཅོད་པ་ཞིག་གལ་ཆེ། དེ་ཡང་ཁྲིད་གནང་མཁན་དང་ཉན་
མཁན་གཉིས་ཀས། སེམས་འདུལ་བའི་རིམ་པ་གཙོ་བོར་བྱས་ནས་རྒྱུད་དང་ཆོས་
འདྲེས་པ་ཞིག་བྱེད་དགོས་ཀྱི། ནད་པའི་རིམ་གྲོར་མདོ་ཀློག་པ་ལྟ་བུའི་གང་མགྱོགས་
མགྱོགས་ཀྱིས་ཁྲིད་རྒྱུན་ཐོབ་བོ་ཞེས་པའི་གཡམ་རྒྱུག་ཏུ་མ་སོང་བ་གལ་ཆེ། གྲོགས་
ངན་པ་དང་འགྲོགས་ན་རང་རྒྱུད་ལ་ཡོན་ཏན་སྔར་མེད་གསར་དུ་མི་སྐྱེ་བར་མ་
ཟད། སྔར་ཡོད་རྣམས་ཀྱང་ཉམས་འགྲོ་ཞིང་། དེའི་སྐྱོན་གྱིས་རང་ལ་གོས་པ་ཞིག་
འོང་བས། ཆོས་ལ་བློ་ཁ་ཡེ་མི་ཕྱོགས་པ་དང་། ང་རྒྱལ་དང་ཕྱོགས་ཞེན་ཧ་ཅང་ཆེ་བ་
དང་། རང་གི་བླ་མ་དང་དམ་ཚིག་གི་སེལ་ཞུགས་པ་དང་། ཚེ་འདིའི་ལྟོ་རྒྱབ་ཙམ་ཁོ་
ན་དོན་དུ་གཉེར་བའི་རིགས་དང་འགྲོགས་འདྲིས་གཏན་ནས་མི་བྱེད། ཆོས་
མཐུན་གྱི་གྲོགས་བསམ་པ་བཟང་བ་དང་འགྲོགས། གང་ཟག་གཞན་གྱི་རྒྱུད་ཚོད་
རྟོགས་དཀའ་བས། དྲག་ཞན་སུ་ལའང་མ་གུས་པ་དང་། ཕྲག་དོག་བརྙས་ཆོས་སོགས་
གཏན་ནས་མི་བྱེད་པར། དག་སྣང་སྦྱང་ཞིང་དམན་ཆ་འཛིན་ཅི་ཐུབ་བྱེད། དེ་དག་
གི་ཚེ་ཡང་བླ་མ་དང་རྡོ་རྗེའི་སྤུན་གྲོགས་སོགས་ལ་དམ་ཚིག་གི་སེལ་ཡེ་མ་ཞུགས་པ་
དང་། གདམས་ངག་ལ་ལོག་ལྟ་དང༌། ཐེ་ཚོམ་མེད་པ་གལ་ཆེ། རིམ་པ་དེ་དག་
ཚགས་སུ་ཚུད་པ་ན། ཚེ་འདིའི་འཁྲི་བ་བཙན་ཆོད་དུ་སྤངས་ཏེ། ལྟ་སྤྱོད་མཚུངས་
པའི་གྲོགས་དམ་ཚིག་གཙང་བ་དང་ལྷན་ཅིག་ཏུ་ཕྱི་ནང་གི་གཡེང་བ་སྤངས་
མཚམས་དམ་པར་བཅད། ཐོག་མར་བླ་མའི་རྣལ་འབྱོར་གྱིས་གཞུང་བསྲངས་ཏེ་ཕྱག་
དང་ཡིག་བརྒྱ་མཎྜལ་སོགས་བསག་སྦྱངས་ལ་འབད་པའི་སྒོ་ནས་སྔར་གྱི་ཁྲིད་རྣམས་
མ་བརྗེད་པ་བྱེད། ལམ་གྱི་རིམ་པའི་དམིགས་སྐོར་སྔ་མ་རྣམས་ལ་མྱོང་བ་མ་ཐོན་
བར་དུ་རྒྱས་པ་དང་ཕྱི་མ་རྣམས་མདོར་བསྡུས་རེའི་སྒོ་ནས་ཉིན་རེ་བཞིན་ལམ་
ཡོངས་རྫོགས་ལ་བཤར་སྒོམ་བྱེད། མྱོང་བ་ཐོན་རིམ་གྱིས་སྔ་མ་བསྡུས་པ་དང་ཕྱི་མ་
་ཏེ་
- 103 -



རྒྱས་པ་སོགས་བྱེད། ཐུན་མཚམས་རྣམས་སུ་དངོས་གཞིའི་དམིགས་སྐོར་གྱི་དཔེ་ཆ་
བལྟ་བ་མ་གཏོགས་སྒྲ་རྩིས་སྨན་གསུམ་ལུགས་ཀྱི་བསྟན་ཆོས་སོགས་ལ་མི་བལྟ། ཐུན་
གྱི་མགོ་མཇུག་ཏུ་བྱང་ཆུབ་ཀྱི་སེམས་དང་ལྟ་བས་ཟིན་པ་དང་བསྔོ་སྨོན་གྱིས་རྒྱས་
འདེབས་པ་ལ་ནན་ཏན་བྱ། ཁྲུས་དང་ཁ་ཟས་དང་གཉིད་དང་རྨི་ལམ་གྱི་རྣལ་
འབྱོར་སོགས་ཀྱང་རང་རང་གི་སྐབས་ལྟར་བྱ། སྤྱིར་རྒྱུད་སྡེ་ཚད་ལྡན་ནས་བཤད་
པའི་དཀྱིལ་འཁོར་གྱི་འཁོར་ལོ་ལ་ཁྱད་པར་མེད་ཀྱང་། རང་རེའི་བཀའ་བརྒྱུད་
འདི་ལ་གསང་བདེ་འཇིགས་གསུམ་ཡ་མ་བྲལ་བར་ཉམས་སུ་ལེན་པ་འདི་གནད་ཤིན་
ཏུ་ཆེ་བར་ཡོད། སྒྲུབ་པའི་སྐབས་སུ་རང་ཕྱོགས་ལྟ་ཞོག་གཞན་ཕྱོགས་ཀྱི་བླ་མ་དང་
ཆོས་སོགས་ལའང་སྐྱོན་འདོགས་དང་སྨོད་ཚིག་བརྗོད་པ་དང་ལོག་རྟོག་ཡེ་མི་བྱ་
ཞིང་། གྲུབ་མཐའི་དགག་གཞག་སོགས་ཀྱི་སྤྲོས་པ་མི་བྱ། ཚེ་འདི་བའི་མི་དང་སྣང་
བ་མི་བསྟུན་ཞིང་། མཐོན་པོའི་ངོ་འཛིན་སོགས་དུག་བཞིན་དུ་སྤོངས། རང་ལ་སྐྱིད་
སྡུག་ལེགས་ཉེས་ཅི་བྱུང་ཡང་བླ་མ་དཀོན་མཆོག་མཁྱེན་སྙམ་པ་མ་གཏོགས། རེ་
དོགས་ཀྱི་རྣམ་རྟོག་མང་པོ་མི་བྱ། དགེ་སྦྱོར་འདི་འདྲ་བྱེད་རྒྱུ་བྱུང་བ་སྐལ་བ་བཟང་
སྙམ་དུ་སྤྲོ་ཤུགས་ཆེན་པོ་བྱ། སྐབས་སྐབས་སུ་དཀྱིལ་འཁོར་སྒྲུབ་མཆོད་དང་།
བདག་འཇུག་ལེན་པ་དང་། ཚེས་བཅུའི་མཆོད་པ་དང་། ཚོགས་ཀྱི་འཁོར་ལོ་སོགས་
ལ་བརྩོན་པར་བྱ། དེ་ལྟར་ཚུལ་བཞིན་ཉམས་སུ་བླངས་ན་གནས་སྐབས་དང་
མཐར་ཐུག་གི་འདོད་དོན་ཐམས་ཅད་བདེ་བླག་ཏུ་འགྲུབ་པར་འགྱུར་རོ། །
སྨྲས་པ། འདི་ན་རྣམ་དཔྱོད་འཕྲུལ་གྱི་ལྡེ་མིག་གིས། །གསུང་རབ་བང་མཛོད་
སྒོ་འཕར་ཡོངས་ཕྱེ་སྟེ། །ཟབ་དོན་ནོར་བུའི་དགའ་སྟོན་འདི་འགྱིད་ཀྱི། །ཆོས་ཀྱིས་
ཕོངས་པའི་ཚིགས་རྣམས་མངོན་དགར་བྱོས། །འོན་ཀྱང་དེང་དུས་ཕལ་རྣམས་ལྟ་
ཅི་སྨོས། །དམ་པར་རློམ་པ་རྣམས་ཀྱང་འདི་སྣང་གི །རྙེད་བཀུར་འབའ་ཞིག་སེམས་
- [04



པ་འདི་ལྟ་ན། །ཆོས་མཐུན་གཏམ་ལ་མགུ་བ་སུ་ཞིག་ཡོད། །དེ་ལྟ་ན་ཡང་དད་ལྡན་
སློབ་མ་འགས། །ཟོལ་མེད་མོས་པའི་ཡིད་ཀྱིས་བསྐུལ་བ་ལས།།བླང་དོར་གསལ་བྱེད་
སྙིང་གི་གཏམ་འདི་ཉིད། །རྔ་ལ་དབྱུག་གུས་བསྐུལ་བཞིན་དབང་མེད་སྨྲས། །བསོད་
ནམས་སྤྲིན་དཀར་ཕུང་པར་ཀུན་མཁྱེན་གྱི། །གསང་གསུམ་བཀོད་པའི་དབྱར་སྐྱེས་
རྒོད་པ་ཡིས། །ས་གསུམ་ལུས་ཅན་གཙུག་ཕུད་ཅན་དག་གི །བདེ་སྐྱིད་མངལ་གྱི་སྙིང་
པོ་རྒྱས་བྱེད་ཤོག །ཅེས་བསླབ་བྱ་སྙིང་གཏམ་བླང་དོར་རབ་གསལ་ཞེས་བྱ་བ་འདི་
ནི་རང་གི་སློབ་མ་ཐོས་བསམ་ལ་གཞོལ་བར་འདོད་པ་མང་པོས་ཞལ་གདམས་བསླབ་
བྱ་གོ་བདེ་ཞིག་དགོས་ཞེས་ཡང་ཡང་བསྐུལ་བའི་ངོར་བློ་བཟང་ཆོས་ཀྱི་ཉི་མས་
གཏམ་གླེན་ཚིག་ཏུ་དཔལ་ལྡན་འབྲས་སྤུངས་ཆོས་སྡེར་སྦྱར་བའོ། །
པ་
- 105 -



དམ་པའི་ཆོས་ལ་སྒྲུབ་པ་བྱེད་ཚུལ་
བདུད་རྩིའི་ཐིགས་པ།
སངས་རྒྱས་ཀུན་གྱི་ཡེ་ཤེས་གཅིག་བསྡུས་ཏེ། །ཐ་མལ་ཚུལ་གྱིས་སྐལ་བཟང་
གདུལ་བྱ་ལ། །མ་ནོར་ལམ་སྟོན་རྗེ་བཙུན་བླ་མ་ཡི། །ཞབས་ཀྱི་པདྨོར་སྤྱི་བོས་ཕྱག་
བགྱིའོ། །གསལ་རིག་སེམས་ཀྱི་ཤེལ་དཀར་མེ་ལོང་དུ། །ཀུན་རྟོག་རི་མོ་ཅི་ཡང་
འཆར་བ་ལས། །བློ་ལྡན་ཆོས་ཀྱི་ཐེམ་སྐས་ལ་འཛེགས་ནས། །གཏན་བདེའི་ཁང་
བཟང་འཇུག་ཚུལ་འདི་ལྟར་མཐོང་། །དེ་ཡང་རང་ཅག་སེམས་ཅན་ཐམས་ཅད་
འཁོར་བ་འདིར་སྐྱེ་བ་བླངས་པའི་ཐོག་མ་འདི་ཡིན་ཞེས་སངས་རྒྱས་ཀྱིས་ཀྱང་མ་
གཟིགས་པས་ན་སྐྱེ་བ་ལ་ཐོག་མ་མི་འདུག སྐྱེ་བའི་ཐོག་མ་ངོས་འཛིན་རྒྱུ་མེད་
པའི་དབང་གིས་འཁོར་བར་སྐྱེ་བ་བླངས་པའི་གྲངས་ཀྱང་འདི་ཙམ་མོ་ཞེས་ངོས་
འཛིན་རྒྱུ་མེད། སངས་རྒྱས་ཀྱི་རྣམ་མཁྱེན་གྱིས་བརྩིས་ཀྱང་གྲངས་མི་ཟིན་པའི་སྐྱེ་
བ་དེ་སྙེད་ཅིག་བླངས་ཀྱང་སྲིད་རྩེ་ནས་མནར་མེད་ཀྱི་བར་གྱི་འཁོར་བའི་གནས་
ཁོ་ནར་འཁྱམས་པ་མ་གཏོགས། སྐད་ཅིག་ཙམ་ཡང་འཁོར་བ་ལས་ཐར་མ་མྱོང་བ་
འདུག སྐྱེ་བ་བླངས་པ་གང་གི་གནས་སྐབས་སུ་ཡང་སྡུག་བསྔལ་བརྒྱད་དང་དྲུག་
དང་གསུམ་སོགས་སྡུག་བསྔལ་ཕྲ་རགས་ཅི་རིགས་དང་སྡུག་བསྔལ་གྱི་རྒྱུ་སྣ་ཚོགས་
ལ་སྤྱད་པ་ལས། བདེ་བ་དང་བདེ་བའི་རྒྱུ་ལ་ཅུང་ཟད་ཀྱང་མ་སྤྱད་འདུག འཁོར་
བ་ལ་ཐོག་མ་མེད་པ་དེ་འདྲ་ཡིན་ན། ད་འོ་ན་འཁོར་བ་ལ་ཐ་མ་ཨེ་འདུག་སྙམ་ན།
- 06 -



མཚན་ཉིད་པ་ཚོའི་ཁས་ལེན་འཛིན་ལུགས་ཙམ་ལ། སེམས་ཅན་ཐམས་ཅད་འཚང་
རྒྱ་ངེས་ཡིན་པས་འཁོར་བ་ལ་ཐ་མ་ཡོད་ཅེས་ཟེར་མོད། ད་རེས་རྩོད་པའི་སྐབས་མིན་
པས་འཁོར་བ་སྤྱི་ལ་ཐ་མ་ཡོད་མེད་བཏང་སྙོམས་སུ་བཞག་ནས། རང་རྒྱུད་ཀྱི་
འཁོར་བ་ལ་ཐ་མ་ཨེ་འདུག་བསམ་བློ་གཏོང་དགོས་པས། དེ་ལ་རང་ཉིད་ལས་ཉོན་
གྱི་དབང་གིས་འཁོར་བར་སྐྱེ་བ་ལེན་མི་དགོས་པ་ཞིག་བྱུང་ན་རང་རྒྱུད་ཀྱི་འཁོར་
བ་ལ་ཐ་མ་བྱུང་བ་ཡིན་འདུག ད་ཡོང་བ་ལ་ངེས་འབྱུང་གི་བསམ་པ་རྒྱུད་ལ་སྐྱེས་
ནས་ལམ་བསླབ་པ་རིན་པོ་ཆེ་རྣམ་པ་གསུམ་ལ་བསླབ་དགོས། དེ་མ་གཏོགས་པའི་
འཁོར་བ་ཟློག་ཐབས་གཞན་སངས་རྒྱས་ཀྱིས་མ་གཟིགས་མ་གསུངས་པས། མདོར་
ན་སྤྱིར་འཁོར་བ་ལ་ཐ་མ་ཡོད་ཀྱང་རུང་མེད་ཀྱང་རུང་། རང་གི་ངོ་སྐལ་གྱི་འཁོར་
བ་མཐའ་ཅན་ཡིན་མིན། རང་རྒྱུད་ལ་ངེས་འབྱུང་གི་བསམ་པ་མཚན་ཉིད་ཚང་བ་
སྐྱེས་མ་སྐྱེས་ལ་རག་ལས་པས། འདི་ལ་དགོངས་ནས། རྗེ་བཙུན་འཇམ་དབྱངས་ཀྱིས་
རྗེ་བླ་མ་ལ། ཟབ་ཟབ་མོ་གཞན་རྣམས་བཞག་ནས་རེ་ཞིག་ངེས་འབྱུང་གི་བསམ་པ་
ལ་མྱོང་བ་འདོན་དགོས་ཞེས་གསུང་བ་ཡིན་པར་སྣང་། དེ་ལྟ་ན་ངེས་འབྱུང་གི་
བསམ་པ་བཅོས་མིན་རྒྱུད་ལ་སྐྱེས་ནས་འཁོར་བའི་ཕུན་ཚོགས་མཐའ་དག་ལ་ཞེན་
པ་ལོག་པ་ན། འཁོར་བ་ལས་ཐར་པའི་ཐར་པ་ཐོབ་འདོད་བཅོས་མ་མ་ཡིན་པ་ཉེས་
ཅན་བཙོན་ར་ལས་ཐར་འདོད་པ་ལྟ་བུ་འབྱུང་། དེ་བྱུང་ན་ཐར་པར་བགྲོད་པའི་
ལམ་བསླབ་པ་གསུམ་ལ་སློབ་དགོས་པར་ཤེས་ནས་བསླབ་པས། ཚུལ་ཁྲིམས་ཀྱི་
བསླབ་པས་འཁོར་བའི་རྒྱུ་ཉོན་མོངས་པ་སུན་ཕྱུང་། ཏིང་ངེ་འཛིན་གྱི་བསླབ་པས་
ཉོན་མོངས་པ་མགོ་མནན། ཤེས་རབ་ཀྱི་བསླབ་པས་ཉོན་མོངས་པ་ཐམས་ཅད་ཀྱི་
རྩ་བ་དྲུང་ནས་ཕྱུངས་ཏེ་ཐར་པ་ཐོབ་པར་འགྱུར། དེ་ཡང་ཐབས་ཁྱད་པར་ཅན་གྱིས་
མ་ཟིན་ན་ཐེག་དམན་གྱི་ཐར་པའི་རྒྱུར་འགྲོ་བས། བྱམས་སྙིང་རྗེས་དྲངས་པའི་བྱང་
- 107 -



ཆུབ་ཀྱི་སེམས་རིན་པོ་ཆེས་ཟིན་པར་བྱས་ཏེ། ཐབས་ཤེས་ཁྱད་པར་ཅན་དེ་གཉིས་
ཟུང་དུ་འབྲེལ་བ་ལ་བརྟེན་ནས་བླ་ན་མེད་པའི་བྱང་ཆུབ་ཀྱི་གོ་འཕང་ཐོབ་པར་
འགྱུར། དེ་བས་ན་བླ་མེད་བྱང་ཆུབ་ཏུ་བགྲོད་པའི་ལམ་ཐམས་ཅད་ཀྱི་སྙིང་པོར་གྱུར་
པ་ནི། ངེས་འབྱུང་། བྱང་སེམས། ལྟ་བ་གསུམ་ཡིན་པས། དེ་གསུམ་ལ་ལམ་གྱི་གཙོ་
བོ་རྣམ་གསུམ་ཞེས་པའི་ཐ་སྙད་མཛད་པ་ཡིན་པར་སྣང་། དེ་གསུམ་ཉམས་སུ་ལེན་
ཚུལ་གྱི་གདམས་པ་རྗེ་བཙུན་འཇམ་དབྱངས་ཀྱིས་རྗེ་བླ་མ་ལ་གནང་། རྗེ་བླ་མས་
ལམ་གྱི་གཙོ་བོ་གསུམ་པོ་དེ་གཞིར་བྱས་ནས་དེ་ལ་མེད་མི་རུང་གི་ཡན་ལག་ཐམས་
ཅད་མ་ཚང་བ་མེད་པར་གོ་རིམ་བཞིན་སྦྱར་ཏེ་བྱང་ཆུབ་ལམ་རིམ་ཆེ་ཆུང་གི་བསྟན་
བཅོས་མཛད་པ་ལ། རྗེ་བཙུན་གྱིས། ངེད་ཀྱིས་བསྟན་པའི་ལམ་གྱི་གཙོ་བོ་གསུམ་གྱིས་
མི་ཆོག་པ་འདུག་གམ་གསུངས་པ་ལ། རྗེ་བླ་མས་དེ་གསུམ་གཞིར་བྱས་ནས་ཡན་
ལག་ཐམས་ཅད་སྦྱར་བ་ཡིན་ཞུས་པ་ལ་རྗེ་བཙུན་གྱིས་ཀྱང་ལེགས་སོ་མཛད་པ་ཡིན་
འདུག དེ་ལྟ་ན་ཐར་པ་དང་ཐམས་ཅད་མཁྱེན་པའི་གོ་འཕང་ཐོབ་པར་མི་འདོ
འདོད་
ན་དེར་ཟད། འདོད་ཕྱིན་བྱང་ཆུབ་ལམ་གྱི་རིམ་པ་འདིའི་སྟེང་ནས་འགྲོ་བ་མ་
ག ཏོ གས་ལམ་གཞན་དང་ཐབས་གཞན་ཤེས་བྱ་ལ་མི་སྲིད་པར་སྣང་བས། རྒྱུ་
མཚན་འདི་དག་ལ་བསམ་བློ་ཞིབ་ཏུ་བཏང་ན་ཆོས་འདི་དང་། འདི་སྟོན་པ་པོའི་བླ་
མ་དང་། རྒྱལ་བ་ཙོང་ཁ་པ་རྣམས་ལ་ཆོས་ཀྱི་རྗེས་སུ་འབྲང་བའི་དད་པ་ཐུན་མོང་
མ་ཡིན་པ་ད་གཟོད་སྐྱེ་བར་སྣང་ངོ༌། །བྱང་ཆུབ་ལམ་གྱི་རིམ་པའི་སྒོ་ནས་ཐར་པ་
དང་ཐམས་ཅད་མཁྱེན་པའི་གོ་འཕང་སྒྲུབ་པ་ལ་རྐྱེན་གཉིས་ཚོགས་དགོས་ཏེ། ཕྱིའི་
རྐྱེན་དགེ་བའི་བཤེས་གཉེན་དང་། ནང་གི་རྐྱེན་དལ་འབྱོར་ཚང་བའོ། །དེ་གཉིས་
ཆོས་སྒྲུབ་པའི་མཐུན་རྐྱེན་ཐུན་མོང་མ་ཡིན་པ་ཡིན་མོད་ཀྱང་། དགེ་བའི་བཤེས་
གཉེན་བསྟེན་ཚུལ་ལོག་པ་དང་། དལ་འབྱོར་སྡིག་པའི་སྣོད་དུ་སོང་ན་ལྷ་བདུད་དུ་
– 108 -



བབ་པ་དང་སྨན་དུག་ཏུ་སོང་བ་བཞིན་ཕུང་ཚབ་དེ་ལས་ཆེ་བ་མེད་པས་མཐུན་རྐྱེན་
འགལ་རྐྱེན་དུ་མི་འགྲོ་བ་ལ་འབད་དགོས་སོ། །དེས་ན་མཚན་ཉིད་ཚང་བའི་དགེ་
བའི་བཤེས་གཉེན་དང་མཇལ་བའི་དུས་འདིར། བཤེས་གཉེན་ཚུལ་བཞིན་དུ་བསྟེན་
པའི་ཕན་ཡོན་དང་། མ་བསྟེན་པ་དང་བསྟེན་ཚུལ་ལོག་པའི་ཉེས་དམིགས་ཡང་
ཡང་བསམས་ནས། བསམ་སྦྱོར་གཉིས་ཀྱི་སྒོ་ནས་ཚུལ་བཞིན་དུ་བསྟེན་པ་ཞིག་བྱུང་
ན་ཆོས་སྒྲུབ་པའི་ཕྱིའི་རྐྱེན་ཚོགས་ཤིང་ལམ་གྱི་རྩ་བ་ཚུགས་པར་འགྱུར་རོ། །ནང་གི་
རྐྱེན་དལ་འབྱོར་ཚང་ཚུལ་ལ། མི་ཁོམ་པ་བརྒྱད་དང་བྲལ་བས་དལ་བ་བརྒྱད། རང་
འབྱོར་དང་གཞན་འབྱོར་ལྔ་ཚང་བས་འབྱོར་བ་བཅུ་སྟེ་དལ་བརྒྱད་འབྱོར་བཅུ་
རང་ལ་ཚང་མ་ཚང་བསམ་བློ་བཏང་ཙ་ན།
ལམ་རིམ་ལས་གསུང་བ་ལྟར་རྗེས་མཐུན་
པ་ཡན་ཆད་བརྩིས་ན་ཚང་བའི་ལུགས་སུ་ཡོད་མོད། འོན་ཀྱང་ཆོས་སྒྲུབ་པ་ལ་དལ་
མི་དལ་དང་། འབྱོར་བ་ཚང་བ་རྣམས་ཆོས་ཀྱི་མཐུན་རྐྱེན་དུ་གྱུར་པའི་འབྱོར་བ་ཡིན་
མིན་ལ་བསམ་བློ་གཏོང་དགོས་པར་སྣང་། མི་ཁོམ་པ་བརྒྱད་ཀྱི་ཁྲོད་དུའང་ཆོས་མིན་
སྒྲུབ་པ་ལ་ཁོམ་པ་མང་དུ་ཡོད་ནའང་། ཆོས་བྱེད་པ་ལ་མི་ཁོམ་པས་དེ་བརྒྱད་ལ་མི་
ཁོམ་པར་བཞག་པ་ཡིན་འདུག དེས་ན་རང་ཉིད་དེ་བརྒྱད་པོ་གང་རུང་དུ་མ་སྐྱེས་
ཀྱང་།
ཆོས་སྒྲུབ་པ་ལ་ནམ་ཡང་མ་ཁོམ་ཕྱིན་དལ་བ་ཐོབ་པའི་དགོས་པ་མ་ཚང་།
འདུ་འཛི་སོགས་ཆོས་ཀྱི་བར་ཆད་ཀྱི་དབང་དུ་མ་ཤོར་བར་ཆོས་སྒྲུབ་པ་ལ་ཁོམ་པ་
འདུག་ན་དལ་བ་ཐོབ་པའི་དགོས་པ་འགྲུབ། དེ་བཞིན་དུ་འབྱོར་བ་བཅུ་པོ་ཡང་ཆོས་
ཀྱི་འགལ་རྐྱེན་དུ་མི་འགྲོ་བར་མཐུན་རྐྱེན་དུ་འགྲོ་བ་འདུག་ན་འབྱོར་བ་ཚང་དགོས་
པ་འགྲུབ། དེ་དག་ཀྱང་ཕལ་ཆེར་རང་གིས་གང་བྱེད་ལ་རག་པས་དལ་འབྱོར་ཚང་
བའི་ཕན་ཡོན་དང་མ་ཚང་བའི་ཉེས་དམིགས་བསམས་ནས་ཚང་བའི་ཐབས་ལ་
འབད་པར་བྱ། དེ་ལྟ་བུ་བྱུང་ན་ཆོས་སྒྲུབ་པའི་ཕྱི་ནང་གི་མཐུན་རྐྱེན་གཉིས་ཚང་
- 109



ག་པ་ལ་
བས། ཆོས་བྱས་ན་མི་ཡོང་མི་སྲིད་དོ། །དེ་ནས་ཡོན་ཏན་ཐམས་ཅད་ཀྱི་གཞི་མ་ཚུལ་
ཁྲིམས་ཡིན་པས་བསྲུང་བའི་ཕན་ཡོན་དང་མ་བསྲུང་བའི་ཉེས་དམིགས་གཉིས་
བསམས་ནས་ལྟུང་བ་འབྱུང་བའི་སྒོ་བཞི་འབད་པས་བསྡམས་ཏེ་བསྲུང་སྡོམ་དག་
པ་ལ་འབད་པ་གལ་ཆེ་སྟེ། འདི་མེད་ན་ཐར་པ་ལྟ་ཞོག་མཐོ་རིས་ཙམ་ཡང་འཐོབ་
པ་དཀའ་བས་སོ། །གཞན་ཡང་དད་པ་དང༌། ཤེས་རབ་དང་། བརྩོན་འགྲུས་དང་
བག་ཡོད་སོགས་ཆོས་སྒྲུབ་པ་ལ་མེད་མི་རུང་གི་ཡན་ལག་རྣམས་ཚོགས་པར་བྱ་བ་
ལ་འབད་པར་བྱའོ། །འདི་ཡན་ཆད་དཔེར་ན་ཚོང་དཔོན་ཆེན་པོ་ཞིག་ཡུལ་གཞན་
དུ་ཚོང་ལ་འགྲོ་བ་ལ་ལམ་ཆས་སྐོར་བསྒྲིག་དགོས་པ་དང་མཚུངས་སོ། །དེ་ནས་ཚོང་
ཟོང་ལྟ་བུ་ནི་ཐོས་བསམ་སྒོམ་པ་ཡིན་ལ། དེ་ལས་ཐོག་མར་ཐོས་པ་དགོས་ཤིང་། དེང་
དུས་ཚེ་ཐུང་བར་ཆད་མང་བའི་སྐབས་འདིར་ཧ་ཅང་ཐོས་རྒྱ་ཆེན་པོ་གསོག་
མི་ཚེ་ཧྲིལ་གྱིས་མི་གཏོང་བར་བཤེས་གཉེན་མཚན་ཉིད་དང་ལྡན་པ་བསྟེན་ནས་ཆོས་
ཐོས་པའི་ཕན་ཡོན་དང་མ་ཐོས་པའི་ཉེས་དམིགས་བསམས་ཏེ་མདོ་སྔགས་གཉིས་
ཀྱི་ལམ་གྱི་སྙིང་པོ་ཉམས་སུ་བླང་ཚུལ་ལ་སྒྲོ་འདོགས་ཆོད་པར་བྱའོ། །དེ་ལེགས་པར
ཚགས་སུ་ཚུད་པ་ན། དེ་ནས་སྒྲུབ་པ་སྙིང་པོར་བྱ་དགོས་པས། དེའི་བར་ཆད་ཀྱི་
གཙོ་བོ་ནི། རྒྱས་སྲས་ཐོགས་མེད་པས། དམ་ཆོས་ཐར་པའི་ལམ་དུ་འགྲོ་བ་ལ། །ཚེ་
འདིའི་ཕུན་ཚོགས་སྒྲུབ་ལ་རྩེ་གཅིག་པའི། །བློ་ངན་འདི་ལས་བར་ཆད་ཆེ་བ་མེད། །
དེ་ཕྱིར་རྣམ་པ་ཀུན་ཏུ་འདི་སྤང་བྱ། །ཞེས་གསུངས་པ་ལྟར། ཚེ་འདིའི་གཉེན་འཁོར་
ལ་ཆགས་པ་དང་། དགོན་སྡེ་སོགས་སྐྱོང་བ་དང་། ནོར་རྫས་ལོངས་སྤྱོད་མིང་དང་གོ་
ས་འདུ་འཛི་སོགས་དོན་གཉེར་གྱི་བློ་ངན་འདི་ཡིན་པས། ཐོག་མའི་བློ་སྦྱོང་ཆོས་ཀྱི་
སྒོ་འབྱེད་སོགས་ཡང་ཡང་བལྟ་ཞིང་ཚེ་བློས་གཏོང་བ་ལ་རྩལ་ཅི་ཡོད་ཀྱིས་འབར
པ་གལ་ཆེའོ། །དེ་ནས་དབེན་པའི་གནས་མཚན་ཉིད་དང་ལྡན་པ་ཞིག་ཏུ་ལྟ་སྤྱོད་
- 110



མཚུངས་པའི་གྲོགས་དང་བཅས་ལྟོ་གོས་སྲོག་འཚོ་ཙམ་གྱིས་ཆོག་ཤེས་ལ་གནས་
པས་སྒྲུབ་པ་སྙིང་པོར་བྱ་དགོས་ཤིང༌། སྒྲུབ་པ་གང་ལ་བྱེད་པའི་ཆོས་མ་ནོར་བ་ཞིག་
གལ་ཆེ་བས། འདི་ན་རྫོགས་སངས་རྒྱས་སུ་བགྲོད་པ་ལ། །ཟབ་མོ་རྡོ་རྗེའི་ཐེག་དང་
ཕར་ཕྱིན་ཐེག །རྣམ་པ་གཉིས་ཡོད། ཅེས་གསུངས་པ་ལྟར་མདོ་སྔགས་ཀྱི་ལམ་གྱི་རིམ་
པ་ཆ་ཚང་བ་ཟུང་འབྲེལ་དུ་ཉམས་སུ་བླང་བ་ལ་མི་ཚེ་ཧྲིལ་གྱིས་འབད་པར་བྱ་སྟེ།
དཔེར་ན་ཚོང་དཔོན་ཆེན་པོ་ཡུལ་གཞན་དུ་སླེབས་ནས་ཚོང་རྒྱག་པའམ། རིན་པོ་
ཆེའི་གླིང་དུ་ཕྱིན་ནས་གང་འདོད་ཀྱི་ནོར་བུ་ལེན་པ་དང་མཚུངས་སོ། །དེ་ནས་ཕྱི་
ནང་གི་མཚམས་ལེགས་པར་བཅད་ནས། ཐོག་མ་ཁོ་ནར་ཚོགས་བསག་སྒྲིབ་སྦྱོང་ལ་
འབད་པ་གལ་ཆེ། ལས་དང་བོ་པས་འདི་སྔོན་དུ་མ་བཏང་བར་ལམ་གྱི་རིམ་པའི་
དམིགས་རྣམ་དངོས་གཞི་ལ་ཇི་ཙམ་འབད་ཀྱང་རྒྱུད་ལ་སྐྱེ་བར་མི་འགྱུར་ཏེ། དཔེར་
ན་ཆུ་ལུད་མ་འཛོམས་ན་ལོ་ཏོག་མི་སྐྱེ་བ་དང་མཚུངས་སོ། །དེས་ན་ཐུན་མཚམས་
གཉིས་སུ་བཅད་ནས་ཐུན་གྱི་ངོ་བོ་ལ་བླ་མའི་རྣལ་འབྱོར་གྱིས་གཞུང་བསྲངས་ཏེ་
ལམ་རིམ་གྱི་སྔོན་འགྲོ་སྦྱོར་བའི་ཆོས་དྲུག་གི་སྒོ་ནས་ཚོགས་བསག་སྒྲིབ་སྦྱོང་གཙོ་
བོ་དང་བཤེས་གཉེན་བསྟེན་ཚུལ་ནས་ཟུང་འཇུག་གི་བར་ལ་བཤར་སྒོམ་རེ་བྱ་བ་
དང་། ཐུན་མཚམས་སུ་ཕྱག་སྐོར་སཙྪ་གདབ་པ་སོགས་སྡིག་སྒྲིབ་སྦྱོང་བའི་ཐབས་
ལ་སྒོ་དུ་མ་ནས་འབད། དེ་ལྟ་བུའི་སྒོ་ནས་ཕྱག་དང་། མཎྜལ་ཡིག་བརྒྱ་རྣམས་འབུམ་
གཏེར་གསོག་པ་སོགས་ཀྱི་སྒོ་ནས་སྡིག་སྒྲིབ་དག་པའི་མཚན་མ་རྙེད་རྙེད་ཀྱི་བར་
དུ་བྱ། དེ་ལེགས་པར་ཚགས་སུ་ཚུད་པ་ན། སྦྱོར་བའི་ཆོས་དྲུག་རྒྱས་བསྡུས་ཇི་ལྟར་
འཚམ་པ་རེ་སྔོན་དུ་བཏང་། དངོས་གཞི་བཤེས་གཉེན་བསྟེན་པའི་ཆོས་སྐོར་གྱི་
དམིགས་རྣམ་ལ་མྱོང་བ་འདོན་གང་ཐུབ་དང་། དལ་འབྱོར་མན་ཆད་ལ་བཤར་སྒོམ་
རེ་བྱ། དེ་དགའ་མོ་བྱུང་བ་དང་སྦྱོར་བའི་ཆོས་དྲུག་བཏང་ལ། བཤེས་གཉེན་བསྟེན་
ལ་
- 11 1 -



པའི་ཆོས་སྐོར་ལ་བཤར་སྒོམ་རེ་བྱས། དངོས་གཞི་དལ་འབྱོར་གྱི་ཆོས་སྐོར་ལ་དམིགས་
ཕུག་པའི་མྱོང་བ་འདོན། མི་རྟག་པ
ང་བ་འདོན། མི་རྟག་པ་བསམ་པ་མན་ཆད་ལ་ཤར་སྒོམ་རེ་བྱ། རིམ་པ་
དེ་ལྟ་བུའི་སྒོ་ནས་ཞི་ལྷག་གི་བར་དུ་ཡུན་ཐུང་ངུ་རེ་ཙམ་མ་ཡིན་པར་ལོ་དང་ཟླ་
བའི་བར་དུ་འབད་ནས་མྱོང་བ་གང་ཐོན་བྱ། དེ་ལྟར་ལམ་ཐུན་མོང་བའི་སྐོར་
དགའ་མོ་ཚགས་སུ་ཚུད་པ་དང་། ཐུན་རེ་བཞིན་ལམ་རིམ་བ ཤར་སྒོམ་རེ་སྔོན་དུ་
བཏང་ནས། དངོས་གཞི་བསྐྱེད་རིམ་གྱི་དམིགས་རྣམ་དང་མཇུག་ཏུ་རྫོགས་རིམ་གྱི་
དམིགས་པའི་གནད་འགག་རྣམས་ཅུང་ཟད་རེ་བསྒོམ། བསྐྱེད་རིམ་ཡང་སྐུ་གསུམ་
ལམ་འཁྱེར་དང་ལྷའི་ང་རྒྱལ་དང་གསལ་སྣང་འདོན་པ། རགས་ཕྲའི་རྣལ་འབྱོར་
སོགས་རེ་རེ་ནས་རིམ་པས་ཚགས་སུ་ཚུད་པ་བྱེད་ལུགས་གོང་གི་ལམ་རིམ་གྱི་
སྐབས་ལྟར་བྱ། དེ་ནས་ལམ་རིམ་དང་བསྐྱེད་རིམ་སྔོན་འགྲོ་བྱས་ནས། དངོས་གཞི་
རྫོགས་རིམ་གྱི་དམིགས་རྣམ་བསྐྱང་དགོས་ཤིང་། དེ་ཡང་དམིགས་རྣམ་འོག་མ་འོག་
མ་བརྟན་པར་བྱས་པའི་སྟེང་དུ་གོང་མ་གོང་མ་བསྣོན་ཁ་བཏབ་སྟེ་བསྒོམ། དེ་ལྟར་
ཚགས་སུ་ཚུད་པ་ཞིག་བྱུང་ན་རི་མཐོན་པོའི་རྩེ་ནས་བལྟས་པས་ཕྱོགས་ཐམས་ཅད་
མིག་འོག་ཏུ་ཚུད་པ་ལྟ་བུར། ཐུན་རེའི་དགེ་སྦྱོར་གྱི་ནང་དུའང་མདོ་སྔགས་ཀྱི་ལམ་
ཐམས་ཅད་ཆ་ཚང་བ་རེ་འོང་ཞིང་། དམིགས་རྣམ་ཐམས་ཅད་ཤིན་ཏུ་བྱང་བས་
ཉམས་འོག་ཏུ་སྡུམ་བདེ་བར་ཚུད་པ་ཞིག་འབྱུང་། དེ་ནས་ཉིན་རེ་བཞིན་ཐུན་བཞི་
ལ་སོགས་པའི་རིམ་པས་མདོ་སྔགས་ཟུང་འབྲེལ་གྱི་སྒོ་ནས། གཙོ་བོར་བྱང་ཆུབ་ཀྱི་
སེམས་དང་རྫོགས་རིམ་གྱི་དམིགས་རྣམ་རྩལ་དུ་བཏོན་ནས་ཉམས་སུ་བླངས་ཤིང་།
རང་རྒྱུད་ལ་ཡང་ཡང་བརྟགས་ཏེ། དཔེར་ན་བཤེས་གཉེན་ལ་དད་གུས་ཆུང་ངུ་
འགྲོ་ན་བཤེས་གཉེན་བསྟེན་པའི་ཆོས་སྐོར། སྒྲུབ་པ་ལ་སྤྲོ་ཤུགས་ཆུང་ན་དལ་འབྱོར་
རྙེད་དཀའ་དང་། ཚེ་འདིའི་སྣང་ཤས་ཀྱི་དབང་དུ་འགྲོ་བ་འདུག་ན་འཆི་བ་མི་རྟག་
1 12 -



པ་མང་དུ་བསྒོམ་པས་མཚོན། དམིགས་བསལ་གྱིས་འབུར་དོད་དུ་བསྒོམ་གང་དགོས་
རྣམས་རིགས་པའི་འཕྲུལ་གྱིས་ཤེས་པར་བྱའོ། །དེ་ལྟ་བུའི་ཉམས་ལེན་གྱིས་དུས་
འདའ་བ་བྱུང་ན་ཚོང་པ་ཁེ་སྤོགས་ཐོན་པའམ། རིན་པོ་ཆེའི་གླིང་ནས་ནོར་བུ་རྙེད་
པ་དང་མཚུངས་པར་དལ་འབྱོར་ཐོབ་པ་དོན་དང་ལྡན་པར་འགྱུར་ཏེ། རྗེ་བླ་མས།
དེ་ལྟར་རྒྱུ་དང་འབྲས་བུའི་ཐེག་ཆེན་གྱི། །ལམ་མཆོག་གཉིས་ཀར་དགོས་པའི་ཐུན་
མོང་ལས། །ཇི་བཞིན་བསྐྱེད་ནས་མཁས་པའི་དེད་དཔོན་གྱི། །མགོན་ལ་བརྟེན་ནས་
རྒྱུད་སྡེའི་རྒྱ་མཚོ་ཆེར། །ཞུགས་ནས་ཡོངས་རྫོགས་མན་ངག་བསྟེན་པ་དེས། །དལ་
འབྱོར་ཐོབ་པ་དོན་དང་ལྡན་པར་བྱས། །རྣལ་འབྱོར་ངས་ཀྱང་ཉམས་ལེན་དེ་ལྟར་
བགྱིས། །ཐར་འདོད་ཁྱེད་ཀྱང་དེ་བཞིན་བསྐྱང་འཚལ་ལོ། །ཞེས་ཐུགས་བརྩེ་བས་
རང་ཅག་ལ་འདོམས་པར་མཛད་པ་ལྟར་རོ། །ཞེས་པ་འདི་ནི་ཀུ་སཱ་ལི་དྷརྨ་བཛྲ་ཡིས་རང་
ཉིད་བྲོ་ནད་ཀྱིས་གཟིར་སྐབས་སེམས་ཀྱི་འཆར་སྒོ་ལ་ཇི་ལྟར་ཤར་བ་བཞིན་ལུང་འདྲེན་མང་པོ་
དང་སྤྲོས་བཤད་དོར་ཏེ་གནད་འགག་དྲིལ་བའི་གཏམ་ཉུང་ངུ་ཁ་ནས་གང་ཐོན་ཤར་མར་བྲིས་པ་
དགེ་ལེགས་འཕེལ།
- 113-



གཟིམ་ཁང་དང་བསིལ་ཁང་གི་རིགས་ལོགས་
སོགས་སུ་བྲིས་པའི་སྙན་ཚིག
མེ་ཏོག་ནགས་བཅས་ཕྱོགས་འདི་རྣམས་ཀྱང་བློ་ལྡན་ཏེ། །གང་ལ་རང་བཞིན་
ཚུལ་ཁྲིམས་རྒྱུད་ལ་མངོན་བསྟེན་དང་། །ཕན་པའི་ལམ་དང་ཤིས་པའི་རྒྱལ་སྲིད་
སྐྱོང་བ་ཡིས། །སྐྱེ་དགུ་རྒྱས་གྱུར་དེ་ཚེ་འདི་ཡང་དགེ་བར་བཞད། །སྐྱེད་ཚལ་དགའ་
མ་དབྱར་དུས་ཀྱི། །ལང་ཚོ་རྒྱས་པའི་མཚར་སྡུག་གིས། །བདག་ཡིད་བརྟན་པ་འཕྲོག་
གྱུར་ཏེ། །བསྔགས་པའི་ཅ་ཅོ་སྒྲོགས་པར་གྱུར། །དབྱར་གྱི་མཛའ་མོ་མྱུར་འོང་བའི། །
གཏམ་སྙན་སྔོན་དུ་སྒྲོགས་པ་ཡི། །ཁུ་བྱུག་ཕོ་ཉ་སླེབས་སོ་ཞེས། །སྐྱེ་བོ་རྣམས་ཀྱང་
དགའ་བར་བྱེད། །དེ་ཚེ་ནོར་གྱི་དབྱིག་འཛིན་མས། །བཞིན་རས་ཟིམ་ཆར་གྱིས་
བཀྲུས་ཤིང་། །སྔོ་ལྗང་ལོ་འདབ་གོས་གྱོན་ཏེ། །མེ་ཏོག་གསར་བའི་དོ་ཤལ་འཆང་། །
འདི་ཡི་མཚར་སྡུག་ལང་ཚོ་ཡིས། །ཡིད་འཕྲོག་ཆུ་འཛིན་གཞོན་ནུའི་ཚོགས། །མཁའ་
ལ་ངོ་མཚར་སྒྲོགས་པ་ལ། །མི་རྣམས་འབྲུག་གི་སྒྲ་ཞེས་གླེང་། །གང་གི་བཞིན་
མདངས་མིག་གི་དཔལ། །ཚ་བའི་ངད་ཀྱིས་མ་རུངས་པར། །འགྱུར་དུ་དོགས་ནས་
སྔོ་བསང་མས། །སྤྲིན་དཀར་བླ་བྲེ་ཕྱོགས་ཀུན་བྲེས། །སྐྱེད་ཚལ་དགའ་མའི་བཞིན་
ར ས་ནི། །ཆགས་ལྡན་གཞན་ལ་སྒྲིབ་པའི་ཆེད། །ལྗོན་ཤིང་ཡལ་གའི་ལག་པ་ཡིས། །
ལོ་འདབ་ཡོལ་བ་ཁོར་ཡུག་བཟུང་། །ཨེ་མ་དབྱར་གྱི་དཔལ་མོའི་འཛུམ་དཀར་གྱིས། །
ཡོངས་སུ་བྲིད་པས་རིང་ནས་འགྲོགས་པ་ཡི། །མྱ་ངན་ངལ་དུས་སྡུག་བསྔལ་གྲོགས་
114 -



པོ་དེ། །དྲན་པའི་ལམ་དུ་རྒྱུ་བའི་སྐབས་དང་བྲལ། །དབྱར་དུས་ཀྱི་ལང་ཚོ་དང་སྦྱར་
ཏེ་སྐྱེད་ཚལ་གྱི་བསྔགས་པ་བརྗོད་པའི་སྐབས་ཏེ་དང་པོའོ། །
ཡིད་འོང་སྐྱེད་ཚལ་དོ་ར་རུ། །དབྱིབས་ལེགས་མདངས་མཛེས་པདྨོའི་ཚོགས། །
ལྡེམ་ལྡེམ་གཡོ་བའི་ཟློས་གར་གྱིས། །གཟུགས་འཛིན་ཡ་མཚན་ལྟད་མོས་ངོམས། །
བྱིའུ་ཀྱུར་ཀྱུར་སྐད་འབྱིན་ཅིང་། །བུང་བ་དིར་དིར་གླུ་དབྱངས་ལེན། །ཕུ་ཆུ་ལྷུང་ལྷུང་
སྒྲ་སྒྲོགས་པ། །སྒྲ་འཛིན་ཡུལ་དུ་སྙན་ཅིང་འཇེབས། །མགྱོགས་འགྲོ་བསེར་བུའི་ཕོ་
ཉ་ཡི། །མངའ་འབངས་མེ་ཏོག་སྣ་ཚོགས་ལས། །བསུང་ཞིམ་དཔྱ་ཁྲལ་ཀུན་བསྡུས་
ཏེ། །དྲི་འཛིན་རྒྱལ་པོར་སྐྱེས་སུ་འབུལ། །འབྲས་ལྡན་ལྗོན་པ་བཟང་བོའི་ཚོགས། །
ཡལ་ག་དུད་པའི་ལག་སྟབས་ཀྱིས། །སྣ་ཚོགས་འབྲས་བུ་མངར་པོའི་ཟས། །སྟོབ་
པས་རོ་འཛིན་ཚིམ་པར་བྱེད། །རི་སྐྱིབས་ནོར་བུའི་ཕུགས་ཡངས་སུ། །སྔོ་འཇམ་རྩྭ་
ཡི་སྟན་བཤམས་ཏེ། །ཤིང་ལོའི་གཡབ་མོ་གཡོབ་པ་ནི། །རིག་འཛིན་མགྲོན་དུ་འབོད་
པ་བཞིན། །དེ་ལྟར་འཇིག་རྟེན་ཕུན་ཚོགས་ཀུན་གྱི་སྡོམ། །འདོད་པའི་ཡོན་ཏན་ལྔ་
ཡི་ལོངས་སྤྱོད་ཚོགས། །སེམས་མེད་དངོས་པོས་ཀྱང་ནི་ཉེར་སྟོབ་པ། །འདི་ཀོ་སྔོན་
བསགས་བསོད་ནམས་ཟོང་གིས་ཉོས། །འདོད་པའི་ཡོན་ཏན་ལྔ་དང་སྦྱར་ཏེ་སྐྱེད་
ཚལ་གྱི་བསྔགས་པ་བརྗོད་པའི་སྐབས་ཏེ་གཉིས་པའོ། །
བུང་བའི་ཚོགས་ཀྱིས་རང་གི་བཅུད། །གེ་སར་རྡུལ་བཅས་ཁྱེར་བ་ལ། །དཀའ་
བའི་འཛུམ་སྟོན་པདྨོ་ཁྱོད། །གཏོང་སེམས་གོམས་པའི་རྒྱལ་སྲས་བཞིན། །ལྗོན་ཤིང་
སེམས་མེད་ཅེས་གྲགས་ཀྱང་། །སྐྱེ་བོ་ཚ་བས་ཉམ་ཐག་པར། །ཕན་འདོགས་གྲིབ་
བསིལ་སྦྱིན་པ་འདིས། །གཞན་ཕན་སེམས་དང་ལྡན་ནམ་སྙམ། །ཉམ་ཆུང་སྲོག་
• I15 -



ཆགས་དགོ་པ་འདིར། །སྐྱབས་སུ་སོང་རྣམས་འཚེ་བ་དང་། །བྲལ་ཏེ་བག་ཡངས་རྒྱུ་
བ་ཡི། །མི་འཇིགས་འདི་ཀོ་སུ་ཡི་བྱིན། །རང་བཞིན་རྟོག་པ་དང་བྲལ་ཞིང་། །མི་
གཙང་དྲི་མ་འཁྲུད་པའི་ཆུ། །འདི་ནི་ཉོན་མོངས་དྲི་འཁྲུད་པའི། །མ་རྙོགས་གཙང་
མའི་ཁྲིམས་དང་མཚུངས། །མཆོག་དམན་སུས་ཀྱང་བག་མེད་དུ། །རྒྱུ་ཞིང་ལོངས་སུ་
སྤྱོད་བྱེད་ཀྱང་། །ཁྲོ་འཁྲུགས་ཡོང་ཡེ་མེད་པ་ཡི། །ཚལ་ཁྱོད་བཟོད་པའི་ཕ་རོལ་ཕྱིན། །
ཆུ་ལ་འགྲོ་འོང་བརྒྱ་ཕྲག་གིས། །སྐྱེ་བོ་དུ་མ་ཉི་བཞིན་དུ། །སྐྱེལ་བསུ་བྱེད་ལ་མི་སྐྱོ་བ། །
གྲུ་ཁྱོད་བརྩོན་འགྲུས་ཅན་གྱི་མཆོག །གཡོ་མེད་བྲག་ལ་གནས་འཆའ་ཞིང་། །ཡུལ་
ཀུན་བགྲོད་པའི་ཐང་དཀར་ཁྱོད། །གནས་ཆ་བརྟན་ཅིང་དགེ་བ་ཡི། །དམིགས་པ་
ཀུན་འཇུག་བསམ་གཏན་བཞིན། །ཡིད་དགའ་བ་ལས་ཆོས་འཕེལ་ཞིང་། །ཆོས་འཕེལ་
བས་ཀྱང་ཡིད་དགའ་བ། །སྐྱེད་ཚལ་ཡིད་དགའ་ཆོས་འཕེལ་འདི། །རྟེན་འབྱུང་དོན་
རྟོགས་ཤེས་ར བ་བཞིན། །དེ་ལྟར་རྒྱལ་བའི་སྲས་ཀྱི་སྤྱོད་པའི་སྡོམ། །ཕ་རོལ་ཕྱིན་པ་
དྲུག་ལ་སེམས་མེད་ཀྱི། །དངོས་འདི་དག་ཀྱང་སྤྱོད་ན་ཐེག་ཆེན་ལ། །མོས་པའི་ཤེས་
ལྡན་སུ་ཞིག་སློབ་མི་བྱེད། །ཕར་ཕྱིན་དྲུག་དང་སྦྱར་ཏེ་སྐྱེད་ཚལ་གྱི་བསྔགས་པ་བརྗོད་
པའི་སྐབས་ཏེ་གསུམ་པའོ། །
གནའ་དུས་ཐུབ་པ་རིག་སྔགས་མཁན་དེ་ཡིས། །འཐབ་རྩོད་འདུ་འཛིའི་གདོན་
ཚོགས་གྲོང་ཡུལ་དུ། །བསྐྲད་དེ་བག་ཕེབས་ཉམས་དགའི་དབེན་གནས་ཀུན། །རང་
གི་རྗེས་འཇུག་བསྟི་བའི་གནས་མཛད་ཀྱང་། །མ་རུངས་གདོན་ཚོགས་དེ་ཡིས་དེང་
གི་དུས། །གྲོང་ཡུལ་བཏང་སྟེ་སྡེ་དགོན་མཐའ་དག་ལ།དབང་བསྒྱུར་སྤོང་དང་ཀློག་
པ་པ་ཡི་ཚོགས། །བྲན་དུ་བཀོལ་ཏེ་རྒྱལ་པོ་བཞིན་དུ་སྤྱོད། །ཚངས་སྤྱོད་གྲོགས་དང་
གནས་ལ་ཡིད་ཆགས་ཀྱང་། །མི་བཟད་གདོན་ཆེན་དེ་ལ་སྐྲག་པ་ཡིས། །བདག་ཀྱང་
• 116 -



འབྲོས་པའི་ཡུལ་གཞན་མ་རྙེད་ནས། །འཐབ་རྩོད་གདོན་གྱིས་བཏང་བའི་གནས་
འདིར་ལྷགས། །ཆོས་བརྒྱུད་ཁ་བ་རྒྱུན་ཆགས་ཤིང་། །ཆོས་སྤྱོད་དྲོད་ཀྱིས་བཏང་
་གནས། །ཆོས་སྡེ་ཞེས་སུ་སྙན་སྒྲོགས་ཀྱང་། །ཆོས་འདོད་སྐྱེ་བོ་ཡིད་འབྱུང་
གནས། །ཆགས་སྡང་མཚོན་རྣོན་འཆང་བ་ཡི། །མི་བསྲུན་སྐྱེ་བོ་ཆོམ་རྐུན་གྱིས། །བརྟེན་
པའི་འབྲོག་ལ་དབེན་གནས་ཞེས། །སྒྲོགས་ཀྱང་ཉམ་ངའི་གནས་སུ་ཟད། །ཁྱིམ་པའི་
གྲོང་དང་འདབ་ཆགས་པའི། །དབེན་དགོན་ཡིད་དགའ་ཆོས་འཕེལ་འདི། །འདོད་
པའི་བདག་པོའི་གྲོང་གི་དབུས། །བདག་ཞིང་ཡིད་དགའ་ཆོས་འཛིན་བཞིན། །ཕུན་
ཚོགས་ལང་ཚོ་དར་བའི་མཐོ་རིས་ཚལ། །དུས་ཀྱིས་ས་འདིར་རྒྱུ་བའི་འཇོ་སྒེག་ལ། །
སྔོ་བསང་བུ་མོས་ཉིན་མཚན་རེས་མོས་སུ། །རབ་གསལ་ཉི་ཟླའི་མིག་གིས་བལྟ་མིན་
ནམ། །རྒྱལ་བུ་རྒྱལ་བྱེད་སྐྱེད་ཚལ་དུ། །ཁྱིམ་བདག་མགོན་མེད་ཟས་སྦྱིན་གྱིས། །
བརྩིགས་པའི་ཀུན་དགའ་ར་བ་རུ། །ཐུབ་པའི་བསྟི་གནས་མཛད་པ་བཞིན། །སྐྱེད་
ཚལ་ཡིད་དགའ་ཆོས་འཕེལ་འདིར། །བླ་མ་དཀོན་མཆོག་རིན་ཆེན་གསུམ། །དཔའ་
བོ་མཁའ་འགྲོའི་ཚོགས་དང་བཅས། །དུས་ཀུན་བཞུགས་ཏེ་བྱིན་གྱིས་རློབས། །དེའི་
མཐུས་བདག་གཞན་འགྲོ་ཀུན་གྱིས། །འཁོར་བའི་གནས་ངན་འདི་སྤངས་ནས། །མྱུར་
དུ་དག་པའི་ཞིང་གྲུབ་སྟེ། །ཟག་མེད་བདེ་ལ་ལོངས་སྤྱོད་ཤོག །ཚལ་འདིར་རྒྱུ་བའི་
མི་རྣམས་དང་། །སྲོག་ཆགས་འབྱུང་བོ་ཇི་སྙེད་པ། །ཚེ་རིང་ནད་མེད་བདེ་སྐྱིད་ལྡན། །
ཆོས་ཀྱི་དགའ་བདེ་རྒྱས་པར་ཤོག། ཅེས་བྱ་བའི་ཚིགས་སུ་བཅད་པ་འདི་རྣམས་སུ་
མ་ཏི་དྷརྨ་སུ་རྩས་སྐྱེད་ཚལ་ཡིད་དགའ་ཆོས་འཕེལ་གྱི་བསིལ་ཁང་གི་རྩིགས་པའི་
ལོགས་ལ་གང་དྲན་ཐོལ་བྱུང་དུ་བྲིས་པ་དགེ་ལེགས་སུ་གྱུར་ཅིག །
ཀ་ལ་པིངྐ་ལ་སོགས་སྐད་སྙན་འབྱིན། །ཁ་དོག་རབ་མཛེས་མེ་ཏོག་སྣ་ཚོགས་
བ 1¥7 ཨ



བཞད། །ག་བུར་དྲི་བཟང་འཐུལ་བའི་སྐྱེད་ཚལ་འདིར། །ང་དང་ཁྱོད་ཞེས་ཕྱོགས་
རིས་འཐེན་རྩོད་དང་། །ཅ་ཅོ་འདུ་འཛིས་དབེན་པའི་གནས་འདི་རུ། །ཆ་ལུགས་ངུར་
སྨྲིག་བླ་གོས་ལེགས་གྱོན་ཏེ། །ཇ་ཤིང་ལ་སོགས་ནགས་ཀྱི་སྨན་ལྗོངས་དང་། །ཉ་མོ་
འཁྱུགས་པའི་རྫིང་བུའི་ངོགས་རྣམས་སུ། །ཏ་ལའི་ལོ་འདབ་རྒྱས་པའི་བསིལ་གྲིབ་
ཏུ། །ཐ་མལ་རྣམ་རྟོག་མང་བོའི་སྒོ་བཀག་སྟེ། །ད་ལྟ་ཟབ་མོའི་ལམ་བཟང་ལེགས་
བསྒོམ་ན། །ན་རྒ་འཆི་མེད་གོ་འཕང་འཐོབ་པར་ངེས། །པ་ཏྲ་འཁྱིལ་བ་ནོར་བུའི་རྒྱན་
ལྡན་ཞིང་། །ཕ་གུ་རིམ་པ་དུ་མས་ཡོངས་སུ་བསྐོར། །བ་གམ་མཐོན་པོར་བརྩེགས་
པའི་ཁང་བཟང་དུ། །མ་ཡེངས་རིམ་གཉིས་རྣལ་འབྱོར་ལ་གནས་ཏེ། །ཙ་རི་ཏྲ་སོགས་
གནས་ཆེན་ཉེར་བཞི་ན། །ཚ་ཟེར་བཞིན་དུ་རྒྱུ་བའི་མཁའ་འགྲོའི་ཚོགས། །ཛ་ཞེས་
ཕོ་ཉའི་གྲོགས་སུ་ཉེར་བོས་ཏེ། །ཝ་ལེར་ཏིང་འཛིན་བསྒོམ་འདི་སྐྱིད་པ་ལ། །ཞྭ་
བཟང་ཏོག་ལྟར་བླ་མ་སྤྱི་བོར་བསྒོམ། །ཟ་མ་ནང་གི་སྦྱིན་སྲེག་ཚུལ་དུ་སྤྱོད། །འ་འུར་
རྡོ་རྗེའི་བཟླས་པར་འབད་བྱས་ཏེ། །ཡ་མཚན་གྲུབ་མཆོག་ཚེ་འདིར་འཐོབ་པར་བྱ། །
ར་ལུག་བ་ལང་ཙམ་རེའི་རྙེད་པའི་ཆེད། །ལ་ལུང་བརྒལ་བའི་དཀའ་སྤྱད་བསྟེན་པ་
ལས། །ཤ་ཚ་རང་ལ་ཡོད་ན་ལམ་བཟང་གིས། །ས་གསུམ་འདྲེན་པའི་གོ་འཕང་སྒྲུབ་
ན་འཐད། །ཧ་ས་བཛྲ་ཐུགས་བཅུད་རིམ་གཉིས་ལམ། །ཨ་ཏི་ཤ་ཡི་མན་ངག་སྐྱེས་བུ་
གསུམ། །ཧ་ལའི་དུག་འདྲའི་ཉོན་མོངས་ནད་སེལ་སྨན། །ཨ་མི་ཏ་འདི་བརྩོན་པས་
བསྟེན་པར་འཚལ། །རྙོག་བྲལ་རྫིང་བུར་ཉ་མོ་དལ་གྱིས་འཁྱུགས། །ཁྱོན་ཡངས་ར་
བར་མེ་ཏོག་མགོ་ལྕོག་ལྡེམ། །འཁྲི་ཤིང་གསེབ་ན་བྱེའུ་ཆུང་ཟློས་གར་རྩེ། །ཡིད་འོང་
ཚལ་དུ་ཁོ་བོ་སྐྱིད་ཉལ་བྱེད། །ཆར་སྤྲིན་དབུས་ན་འབྲུག་སྒྲ་དལ་གྱིས་སྒྲོགས། །
ནགས་ཀྱི་དཀྱིལ་ན་ཁུ་བྱུག་སྐད་སྙན་འབྱིན། །བློ་ལྡན་ཁྲོད་ན་ཆོས་ཀྱི་རྡོ་རྗེ་ཡང་། །
སྐབས་སུ་བབ་ན་ལེགས་བཤད་ལྷུག་པར་སྨྲ། །
- 18 -



དགོན་སྡེའི་གྲྭ་བ་ཆགས་སྡང་ཁ་མཆུ་རྩོད། །རི་ཁྲོད་པ་རྣམས་ནོར་ཕྱུགས་
གཡོག་གིས་ངལ། །གྲོང་བའི་སྐྱེ་བོ་བུ་ལོན་ཁྲལ་གྱིས་མནར། །ཆོས་ཀྱི་རྡོ་རྗེ་འདུ་འཛི་
གཡེངས་པས་སུན། །འགའ་ཞིག་ཁ་བཤད་སྐམ་པོས་ཤེས་རྒྱུད་གྱོང་། །ལ་ལ་གཞན་
སྐྱོན་འབའ་ཞིག་འཚོལ་ཞིང་གླེང་། །ཕལ་ཆེར་ཚེ་འདིའི་འབྱིད་ཐབས་ཁོ་ནས་བྲེལ། །
ཁོ་བོ་དགེ་མེད་སྡིག་མེད་གྱི་ནར་ཉལ། །
རོ་མངར་འབྲས་བུ་སྣུམ་པོའི་གྲིབ་བསིལ་སོགས། །སྦྱིན་པའི་འདོད་པ་འཇོ་
བའི་ནགས་ཚལ་འཁྲིགས། །དབང་བོ་རབ་བསྡམས་སྤྱོད་པ་ཞི་དུལ་ཅན། །བག་ཡོད་
ཚུལ་ཁྲིམས་ལ་གནས་དྲང་སྲོང་བཞུགས། །ལྕིད་བཀལ་རྡོག་པས་བརྫིས་ཀྱང་མི་ཁྲོ་
བར། །བཟོད་པའི་ངང་ཚུལ་འཛིན་པའི་ས་གཞི་བདེ། །གང་དུ་གཞོལ་བའི་གནས་
དེར་བཟློག་མེད་དུ། །རྒྱུན་ལྡན་འཇུག་པའི་བརྩོན་འགྲུས་ཆུ་བོ་འབབ། །མི་བྱིངས་
མི་རྒོད་ཐོག་མར་ཆགས་པའི་གཞིར། །གཡོ་མེད་གནས་པའི་བསམ་གཏན་བྲག་རི་
བརྟན། །མུན་པ་ཀུན་སེལ་སྣང་བས་ཕྱོགས་ཀུན་གྱི། །ཡ་མཚན་གསལ་བྱེད་ཤེས་རབ་
ཉི་མ་ཤར། །ཆགས་མེད་དབེན་པར་རི་དྭགས་ལྟར་རྒྱུ་ཞིང་། །ཐབས་ཤེས་གཤོག་རྩལ་
འདབ་ཆགས་བཞིན་སྦྱངས་པས། །ཕྱིན་དྲུག་སྤྱོད་ལ་སློབ་ཅེས་རི་མོ་འདིས། །བློ་མིག་
ལྡན་ལ་དགེ་བའི་བཤེས་བཞིན་སྟོན།།
ཀྭ་ཡེ་གྲོགས་དག་ཀུན་གཞིའི་རྩིགས་ངོས་ལ། །སྔོན་གོམས་བག་ཆགས་པར་
གྱིས་བྲིས་པའི་གཟུགས། །ལེགས་སྤྱད་སྨོན་ལམ་ཚོན་བརྒྱའི་མདངས་གསལ་བ། །བྱང་
ཆེན་གཞལ་ཡས་ཁང་གི་སྒོར་ཞུགས་ལ། །ཨེ་ཝཾ་ཟུང་དུ་འཇུག་པའི་ཕྱག་རྒྱ་ཆེས། །
བ 119+



དངོས་སྣང་སྒྱུ་མའི་འཁྲུལ་འཁོར་ཇི་སྙེད་པ། །བརྗོད་བྲལ་ཁྱབ་བརྡལ་ཀློང་དུ་རྒྱུས་
འདེབས་པའི། །ཟབ་དོན་བདུད་རྩིའི་སྙིང་བོར་ལོངས་སྤྱོད་ཅེས། །ལེགས་ལྡན་དཔྱིད་
ཀྱི་དཔལ་མོ་ཕུན་ཚོགས་ཀྱི། །མྱུ་གུའི་མངལ་ཁུར་འཛིན་པའི་དུས་སྟོན་དུ། །སྦྲང་རྩིའི་
མགྲིན་དབྱངས་ལེན་པ་ཀོ་ཀི་ལའི། །རྣམ་ཐར་ཡིད་ཀྱི་ངལ་འཚོར་བགྱིད་དེས་སྨྲས། །
མེ་ཏོག་ཚོགས་རྣམས་དགའ་བའི་འཛུམ་དཀར་བཞད། །བུང་བ་རྣམས་ཀྱིས་
སྙན་པའི་གླུ་དབྱངས་ལེན། །འཁྲི་ཤིང་སྣ་ཚོགས་ཡལ་གའི་བསིལ་ཡབ་གཡོབ། །རི་
ཀླུང་ཐམས་ཅད་དབྱར་གྱི་ལང་ཚོ་ངོམས། །ཨེ་མ་ནགས་ཀྱི་སྨན་ལྗོངས་ཉམས་
དགའ་བར། །ལྗོན་བཟང་ལོ་འདབ་རྒྱས་པའི་གྲིབ་བསིལ་དུ། །སྔོ་ལྗང་རྩྭ་མཆོག་དུར་
བའི་མལ་སྟན་ལ། །རྡོ་རྗེའི་སྐྱིལ་མོ་ཀྲུང་ གིས་ལེགས་འཁོད་དེ། །ཟིམ་ཟིམ་ཏིང་འཛིན་
ལྟ་སྟངས་མི་གཡོ་ཞིང་། །ལྷོད་ལྷོད་དྲན་ཤེས་རྣལ་དུ་ཕབ་བྱས་ཏེ། །གསལ་གསལ་
བདེ་སྟོང་ལྷ་ཡི་འཁོར་ལོ་དང་། །ཤུབ་ཤུབ་སྔགས་ཀྱི་བཟླས་པ་ལ་འབད་ནས། །ཡང་
ཡང་བདག་ལ་དྲིན་གྱིས་བསྐྱངས་པ་ཡི། །མང་མང་མར་གྱུར་ཉམ་ཐག་འགྲོ་བ་རྣམས། །
འཇིགས་འཇིགས་འཁོར་བ་སྡུག་བསྔལ་རྒྱ་མཚོ་ལས། །མྱུར་མྱུར་ཐར་བའི་གྲོང་དུ་
འཁྲིད་པར་བྱ། །ལེགས་ལེགས་བརྗོད་བྱ་སྙན་སྙན་ཚིགས་བཅུད་དུ། །གཉིས་གཉིས་
བསྡེབས་ཏེ་འགྲིགས་འགྲིགས་སྦྱར་བ་འདི། །གསལ་གསལ་བློ་ལྡན་མཁས་མཁས་
འགས་གཟིགས་ན། །དགའ་དགའ་མཛད་སྙམ་མྱུར་མྱུར་བྲིས་པ་དགེ །
ཆོས་ཀྱི་རྒྱལ་པོ་དཔལ་ལྡན་བླ་མ་དང་། །ཆོས་ཀྱི་སྐུ་མངའ་རྒྱལ་བ་སྲས་བཅས་
ལ། །ཆོས་ཀྱི་རྡོ་རྗེ་དད་པས་ཕྱག་བགྱིས་ཏེ། །ཆོས་ཀྱི་གཏམ་འགའ་ཡི་གེར་དགོད་
པར་བྱ། །ཆོས་ཀྱི་གཞི་མ་རྣམ་དག་ཚུལ་ཁྲིམས་ཡིན། །ཆོས་ཀྱི་སྣ་འདྲེན་དད་པ་སྐྱོ་
- 12)



ཤས་ཡིན། །ཆོས་ཀྱི་མཐུན་རྐྱེན་དལ་དང་འབྱོར་བ་ཡིན། །ཆོས་ཀྱི་དགོས་པ་རང་རྒྱུད་
འདུལ་བ་ཡིན། །ཆོས་ཀྱི་རྩ་བ་བླ་མའི་དམ་ཚིག་ཡིན། །ཆོས་ཀྱི་བསྐུལ་མ་འཆི་བ་རྗེས་
དྲན་ཡིན། །ཆོས་ཀྱི་འཇུག་སྒོ་སྐྱབས་འགྲོ་ལས་འབྲས་ཡིན། །ཆོས་ཀྱི་སྙིང་བོ་ངེས་
འབྱུང་བྱང་སེམས་ཡིན། །ཆོས་ཀྱི་སྤྱོད་པ་ཕྱིན་དྲུག་བསྡུ་བཞི་ཡིན། །ཆོས་ཀྱི་མཐར་
ཐུག་ངེས་དོན་དབུ་མ་ཡིན། །ཆོས་ཀྱི་ཡང་རྩེ་བསྐྱེད་རྫོགས་ཟབ་མོ་ཡིན། །ཆོས་ཀྱི་
འབྲས་བུ་ཨེ་ཝཾ་ཟུང་འཇུག་ཡིན། །ཆོས་ཀྱི་གནད་འགག་བསྡུས་པའི་གཏམ་འདི་
ནི། །ཆོས་ཀྱི་སྤྱན་ལྡན་བླ་མའི་གསུང་ལས་ཐོས། །ཆོས་ཀྱི་བདུད་རྩི་དོན་དུ་གཉེར་
རྣམས། །ཆོས་ཀྱི་སྦྱིན་པ་འདི་ཡིས་གྲོལ་གྱུར་ཅིག །
འོད་མཚན་དཔག་ཡས་རྒྱལ་བའི་སྐུ་ཚེ་དང་། །འཇམ་དཔལ་རྡོ་རྗེ་རྣོན་པོའི་
མཁྱེན་རབ་དང་། །རིག་བྱེད་ལྷ་མོའི་དབང་སྡུད་འཕྲིན་ལས་ཀྱིས། །གནས་འདིར་
དགེ་ལེགས་ཕུན་སུམ་ཚོགས་པར་མཛོད། །ལོངས་སྐུ་རྒྱལ་བ་རིགས་ལྔའི་ཡེ་ཤེས་
དང་། །སྤྲུལ་སྐུ་སངས་རྒྱས་སྟོང་གི་མཛད་འཕྲིན་དང་། །བདེ་གཤེགས་བདུན་གྱི་ཐུགས་
བསྐྱེད་སྨོན་ལམ་གྱིས། །གནས་འདིར་དགེ་ལེགས་ཕུན་སུམ་ཚོགས་པར་མཛོ
རྒྱལ་སྲས་རྣམས་ཀྱི་གཞན་དོན་སྤྱོད་པ་དང་། །རང་སངས་རྒྱས་དང་གསུང་སྐྱེས་
ཚོགས་རྣམས་ཀྱི། །གཟུངས་སྤོབས་ཏིང་འཛིན་མངོན་ཤེས་རྫུ་འཕྲུལ་གྱིས། །གནས་
འདིར་དགེ་ལེགས་ཕུན་སུམ་ཚོགས་པར་མཛོད། །གྲུབ་པའི་དབང་ཕྱུག་རྣམས་ཀྱི་
རྟོགས་པ་དང་། །ལྔ་རིག་པཎ་ཆེན་ཡོངས་ཀྱི་རྣམ་དཔྱོད་དང་། །འདུལ་བ་འཛིན་པ་
རྣམས་ཀྱི་ཚུལ་ཁྲིམས་ཀྱིས། །གནས་འདིར་དགེ་ལེགས་ཕུན་སུམ་ཚོགས་པར་མཛོད། །
དྲི་མེད་བླ་མའི་གསང་སྔགས་ནུས་མཐུ་དང་། །དཱི་པཾ་ཀ་རའི་རིན་ཆེན་སེམས་མཆོག་
དང་། །བློ་བཟང་རྒྱལ་བའི་མཚུངས་མེད་རྣམ་ཐར་གྱིས། །གནས་འདིར་དགེ་ལེགས་
- 121 མ



ཕུན་སུམ་ཚོགས་པར་མཛོད། །
དྲོ་འཇམ་ཉི་མ་ཤར་ནས་མེ་ཏོག་སྣ་ཚོགས་བཞད་བྱུང༌། །རྩི་བཅུད་དོན་དུ་
གཉེར་བའི་སྦྲང་མ་བསོད་ནམས་ཆེའོ། །སངས་རྒྱས་འཇིག་རྟེན་བྱོན་ནས་ཆོས་ཀྱི་
འཁོར་ལོ་བསྐོར་བྱུང་། །ཐར་པ་དོན་དུ་གཉེར་བའི་ལྷ་མི་བསོད་ནམས་ཆེའོ། །སྤྲིན་
སྔོན་མཁའ་ལ་འཐིབས་ཀྱང་ཆར་རྒྱུན་ས་ལ་བབ་བྱུང་། །ལྟོ་གོས་ལོ་ལ་རེ་བའི་ཞིང་
བ་བསོད་ནམས་ཆེའོ། །སྟོན་པ་ཡུལ་དབུས་བྱོན་ཀྱང་བསྟན་པ་ས་མཐར་དར་བྱུང་། །
བདེ་སྐྱིད་བསྟན་ལ་རེ་བའི་བོད་སོག་བསོད་ནམས་ཆེའོ། །གདུགས་ལ་རྩིབས་མ་
མང་ཡང་ཡུ་བ་གཅིག་གིས་བཏེག་བྱུང་། །གྲིབ་བསིལ་དོན་དུ་གཉེར་བའི་སྐྱེ་བོ་
བསོད་ནམས་ཆེའོ། །བསྟན་པའི་བྱ་བ་མང་ཡང་དམ་པ་རེ་རེས་སྒྲུབ་བྱུང་། །མང་
འགྱེད་དོན་དུ་གཉེར་བའི་ཚོགས་རྣམས་བསོད་ནམས་ཆེའོ། །རི་རབ་བརྟན་ཅིང་
བརྗིད་པ་གླིང་བཞིའི་དཔལ་དུ་ཆེ་ཞིང་། །ཉི་ཟླ་གཟི་མདངས་གསལ་བ་ནམ་མཁའི་
རྒྱན་དུ་མཛེས་སོ། །བླ་མ་སྐུ་ཚེ་བརྟན་པ་གདུལ་བྱའི་དཔལ་དུ་ཆེ་ཞིང་། །ཆོས་སྲིད་
འཕྲིན་ལས་རྒྱས་པ་བསྟན་པའི་རྒྱན་དུ་མཛེས་སོ། །ཆུ་ཀླུང་དུ་མ་འབབ་པ་རྒྱ་མཚོའི་
དཔལ་དུ་ཆེ་ཞིང་། །པདྨ་ཕང་ཕུང་བཞད་པ་སྐྱེད་ཚལ་རྒྱན་དུ་མཛེས་སོ། །འཆད་
ཉན་རྒྱུན་ལྡན་མཛད་པ་ཐོས་བསམ་དཔལ་དུ་ཆེ་ཞིང་། །བློ་གསལ་མང་དུ་ཐོན་པ་ས་
ཆེན་རྒྱན་དུ་མཛེས་སོ། །ནོར་བུའི་ཏོག་དང་ལྡན་པ་རྒྱལ་མཚན་དཔལ་དུ་ཆེ་ཞིང་། །
དར་ཟབ་གཤམ་བུ་བཀྲ་བ་བླ་བྲེའི་རྒྱན་དུ་མཛེས་སོ། །སྒྲུབ་པ་སྙིང་པོར་བྱེད་པ་
གཏན་གྱི་དཔལ་དུ་ཆེ་ཞིང་། །རིག་གནས་སྣ་ཚོགས་ཤེས་པ་མཁས་པའི་རྒྱན་དུ་
མཛེས་སོ། །
ཐབས་མས་
• 122 -



མཆོག་གསུམ་གདུགས་དཀར་བྱིན་རླབས་གྲིབ་བསིལ་སྣུམ། །དལ་འབྱོར་
གསེར་ཉ་ཆོས་སྲིད་རྣམ་དཔྱོད་འཁྱུགས། །བསོད་ནམས་བུམ་བཟང་དགོས་འདོད་
ནོར་གྱིས་གང་། །དགེ་ལེགས་པདྨ་འབུམ་ཕྲག་བཞད་གྱུར་ཅིག །ལྷག་བསམ་དུང་
དཀར་གཞན་ཕན་དབྱངས་སྒྲ་སྒྲོགས། །ཚེ་སྲོག་དཔལ་བེའུ་མདུད་པ་བཤིག་ཏུ་མེད། །
ཆོས་ཀྱི་རྒྱལ་མཚན་ནམ་ཡང་མི་ནུབ་བསྒྲེངས། །བཀྲ་ཤིས་འཁོར་ལོ་རྟག་ཏུ་འཁོར་
གྱུར་ཅིག །ཚེ་ཡི་ཉི་མ་མི་ནུབ་རིང་དུ་གསལ། །བསོད་ནམས་ཟླ་བ་ཡར་ངོའི་གོ་
འཕང་འཛིན། །དཔལ་འབྱོར་རྒྱུ་སྐར་གྲངས་ལ་འགྲན་པ་ཡི། །བདེ་སྐྱིད་རྫོགས་ལྡན་
དཔལ་ལ་སྤྱོད་གྱུར་ཅིག །
ཡོན་ཏན་མེད་པའི་ཚོགས་ཀྱི་སློབ་དཔོན་ལས། །ཤེས་རབ་ལྡན་པའི་གྲྭ་སློབ་
བྱས་ན་འཚེངས། །མི་ཉན་ཁ་འདུས་མང་བོའི་དཔོན་པོ་ལས། །ཡ་རབས་བཟང་སྤྱོད་
ལྡན་པའི་གཡོག་པོ་སྐྱིད། །མི་མཐུན་གཉེན་དང་མཛའ་བཤེས་ཚོགས་པ་ལས། །གཅིག་
པུར་རྒྱུ་བའི་རི་དྭགས་བསེ་རུ་བདེ། །རེ་དོགས་བསམ་རྒྱས་བཅིངས་པའི་རྒན་པོ་
ལས། །བསམ་གཞིག་ཉུང་བའི་བྱིས་པ་འཕྲལ་སྣང་སྐྱིད། །
རང་དབང་དོར་ནས་གོང་བཞུགས་སེམས་བསྲུང་ཞིང་། །ནང་དུ་དགེ་སྐྱོན་
དྲང་པོར་སྨྲ་བ་དང་། །ཕྱི་རུ་གསང་ཐུབ་ཁ་རྫུན་ལག་རྐུ་སྤངས། །གང་བཅོལ་མཐར་
སྐྱེལ་གཡོག་གི་ཡང་རབ་ཡིན། །བཟང་བོའི་ལས་ལ་ཧབ་ཐོབ་མི་བྱེད་ཅིང་། །ངན་
པའི་ལས་ལ་བྱོལ་ཐབས་མི་བྱེད་པར། །བཟང་ངན་ངོ་ལྐོག་མེད་པ་མཐར་སྐྱེལ་ན། །
ཡ་རབས་གཡོག་གི་མཚན་ཉིད་ཡིན་པར་བཤད། །
-23 -



གཞི་ཞིང་ས་སྐྱོན་མེད་བཟང་དང་གཅིག །རྒྱུ་ས་བོན་ནུས་པ་ལྡན་དང་གཉིས། །
རྐྱེན་ཆུ་ལུད་དྲོད་གཤེར་འཛོམས་དང་གསུམ། །ཆོས་དེ་གསུམ་ཚོགས་ཤིང་དུས་བབ་
ན། །ལོ་ཏོག་ལ་མི་ལེགས་པའི་རང་དབང་མེད། །ཨ་ལ་ལ་རྟེན་འབྲེལ་གྱི་ཆོས་ཉིད་
མཚར། །གཞི་ཤེས་རྒྱུད་སྐྱོན་མེད་བཟང་དང་གཅིག །རྒྱུ་གདམས་ངག་ཁུངས་བཙུན་
ཟབ་དང་གཉིས། །རྐྱེན་བསགས་སྦྱངས་དད་པ་འཛོམས་དང་གསུམ། །ཆོས་དེ་གསུམ་
ཚོགས་ཤིང་དུས་བབ་ན། །ཉམས་རྟོགས་ལ་མི་འཕེལ་རང་དབང་མེད། །ཨ་ལ་ལ་རྟེན་
འབྱུང་གི་ཁྱད་ཆོས་མཚར། །གཞི་རྒྱ་ཤོག་སྐྱོན་མེད་བཟང་དང་གཅིག །རྒྱུ་ཡི་གེ་འབྲི་
ལ་གོམས་དང་གཉིས། །རྐྱེན་སྨྲ་འདོད་བློ་ཡིས་བསྐུལ་དང་གསུམ། །ཆོས་དེ་གསུམ་
ཚོགས་ཤིང་དུས་བབ་ན། །ཚིགས་བཅད་ལ་མི་ཐོན་པའི་རང་དབང་མེད། །ཨ་ལ་ལ་
ཤེས་རབ་ཀྱི་བྱེད་ལས་མཚར། །
ར ས་གཞི་བཟང་པོ་འདུལ་སྦྱངས་སོང་དང་གཅིག །ཚོན་རྩི་བཟང་བོ་གང་
དགོས་འཛོམ་དང་གཉིས། །ལྷ་བཟོ་བཟང་བོ་རི་མོ་མཁས་དང་གསུམ། །རྒྱུ་རྐྱེན་
བཟང་བོ་འདི་གསུམ་ཚོགས་པ་ན། །བྲིས་ཐང་བཟང་བོ་མཐོང་བ་དོན་ལྡན་འབྱུང་། །
ཨ་ལ་ལ་བཟང་དགུ་འཛོམ་པའི་རྟེན་བཞེངས་ཨ། །ཤེས་རྒྱུད་བཟང་བོ་ཆོས་ལ་མོས་
དང་གཅིག །དཔེ་ཆ་བཟང་བོ་གང་མཁོ་འཛོམ་དང་གཉིས། །ཤེས་རབ་བཟང་བོ་
ཟབ་གསལ་མྱུར་དང་གསུམ། །རྒྱུ་རྐྱེན་བཟང་བོ་འདི་གསུམ་ཚོགས་པ་ན། །བློ་སྐྱེད་
བཟང་བོ་འདི་ཕྱིའི་དོན་ལྡན་འབྱུང་། །ཨ་ལ་ལ་བཟང་དགུ་འཛོམ་པའི་སློབ་གཉེར་
ཨ། །འདུག་གནས་བཟང་བོ་བག་ཕེབས་སྤྲོ་དང་གཅིག །ལོངས་སྤྱོད་བཟང་བོ་གང་
འདོད་འཛོམ་དང་གཉིས། །འཁོར་གཡོག་བཟང་བོ་ཡིད་གཞུང་མཛའ་དང་གསུམ། །
མཐུན་རྐྱེན་བཟང་བོ་འདི་གསུམ་ཚོགས་པ་ན། །བྱ་གཞག་བཟང་བོ་འཕྲལ་ཕུགས་
ག 124 -



དོན་ལྡན་འབྱུང་། །ཨ་ལ་ལ་བཟང་དགུ་འཛོམ་པའི་མི་ཚེ་ཨ། །
དྲི་བྲལ་ནམ་མཁའི་དབྱིངས་སུ་རྒྱུ་སྐར་སྣ་ཚོགས་འཆར། །མཁས་པའི་ཟབ་
ཡངས་བློ་ལ་ཤེས་བྱ་སྣ་ཚོགས་འཆར། །བསྲེག་བཅད་བརྡར་བའི་གསེར་ལ་རང་
མདོག་འོད་བཟང་འཆར། །དཔྱད་གསུམ་དག་པའི་གཏམ་ལ་རང་གཞན་དགེ་
མཚན་འཆར། །གཡའ་འདོན་ཐབས་ལ་མཁས་ན་མེ་ལོང་དྭངས་གསལ་ཡོང་། །བླ་
མ་ཆོས་འཆད་མཁས་ན་སློབ་རྒྱུད་དྭངས་གསལ་ཡོང་། །རལ་གྲི་རྣོ་ངར་ལྡན་ན་རྒྱ་
མདུད་དྲ་བ་གཅོད། །རྩོད་པ་ལུང་རིགས་ལྡན་ན་ལོག་རྟོག་དྲ་བ་གཅོད། །གླིང་བུ་
བསྒྱུར་ལ་མཁས་ན་འགྱུར་ཁུག་ཡིད་འཕྲོག་ཐོན། །རྩོམ་པ་སྡེབ་སྦྱོར་མཁས་ན་ཚིག་
དོན་ཡིད་འཕྲོག་ཐོན། །ས་བོན་རྐྱེན་དང་ཚོགས་ན་རང་གི་འབྲས་བུ་འབྱུང་། །སེམས་
བསྐྱེད་ཚོགས་གཉིས་འཛོམ་ན་དོན་གཉིས་འབྲས་བུ་འབྱུང་། །
ཤར་རིའི་རྩེ་ནས་དྲོ་འཇམ་ཉི་མ་ཤར་བྱུང་། །སྐྱེད་མོས་ཚལ་གྱི་མེ་ཏོག་ཚོགས་
རྣམས་དགའ་བ། །ཤར་ཕྱོགས་ཡུལ་ནས་སྐྱེས་མཆོག་དམ་པ་ཕེབས་བྱུང་། །ཕྱོགས་
འདིར་འཁོད་པའི་དད་ལྡན་ཚོགས་རྣམས་དགའ་བ། །པདྨ་རྒྱས་པའི་དྲི་བསུང་ཞིམ་
པོ་འཐུལ་བྱུང་། །སྦྲང་རྩི་འཐུང་བའི་བུང་བའི་ཚོགས་རྣམས་སྐྱིད་པ། །དམ་པའི་
འཕྲིན་ལས་ཆོས་སྲིད་དགེ་མཚན་རྒྱས་བྱུང༌། །རེ་ལྟོས་འཆའ་བའི་གྲྭ་སློབ་སྦྱིན་
བདག་སྐྱིད་པ། །རྫ་ཆུ་བསིལ་མ་ཞིང་ས་རྣམས་སུ་བབ་བྱུང་། །ལོ་འབྲས་ལེགས་པའི་
མི་རྣམས་སྐྱིད་གླུ་ལེན་ནོ། །སངས་རྒྱས་འཕྲིན་ལས་གདུལ་བྱའི་རྒྱུད་ལ་ཞུགས་བྱུང་། །
འདུན་མ་ལེགས་པའི་མི་རྣམས་སྐྱིད་གླུ་ལེན་ནོ། །
- f25 -



ཨོཾ་སྭ་སྟི། གསུང་རབ་ལི་ཤི་ཟོས་པ་ཡི། །བློ་གྲོས་སྤོས་ཀྱི་གླང་པོའི་ཁ། །ལེགས་
བཤད་དྲི་ཡིས་བགོས་པ་ལས། །དབུགས་ཀྱང་མངར་པོར་འཐུལ་འདི་སྟེ། །ཕྱོགས་ཀྱི་
མཛེས་མ་དབྱར་དུས་ཀྱི། །ལང་ཚོ་རྒྱས་ལ་སྤྲིན་གཞོན་རྣམས། །ཆགས་པས་འདུས་
ཏེ་འཁྲིགས་པ་ལས། །ལུས་བཅུད་ཆར་རྒྱུན་ཟགས་པ་ལ། །ཀུ་མུ་ད་རྣམས་རང་གི་
གཉེན། །ཉམས་ཉེས་གྱུར་ལ་ཆུ་འཛིན་རྣམས། །ངུས་པའི་མཆི་མ་འཐོར་སྙམ་སྟེ། །
བཞིན་ཟུམ་གནག་ཅིང་འདར་བར་བྱེད། །དེ་མཐོང་པདྨའི་ཚོགས་རྣམས་ཀྱང་། །
རང་གཉེན་མཐོང་འདོད་གདུང་བ་ཡིས། །འདབ་མ་ཟུམ་པའི་ཐལ་སྦྱར་ཏེ། །སྤྲིན་
ལ་གོ་སྐབས་འབྱེད་པར་གསོལ། །རི་བོ་རྣམས་ནི་ཡུན་རིང་དུ། །ཆར་རྒྱུན་ཁྲུས་ཀྱིས་
དྲི་མ་ཀུན། །བཀྲུ་བའི་གཙང་སྦྲ་ལྷུར་ལེན་པ། །བྲམ་ཟེའི་བརྟུལ་ཞུགས་འཛིན་པར་
བྱེད། །བུང་བུའི་ཚོགས་རྣམས་མེ་ཏོག་བཅུད། །བསོག་པའི་ཁུར་པོར་ས་བུག་ཏུ། །
གཡོ་མེད་ཟིམ་མེར་གནས་པ་ནི། །སྒོམ་ཆེན་རྣམ་ཐར་སློབ་པ་བཞིན། །དམར་སེར་
མདོག་ཅན་ཕྱེ་ལེབ་དག །ཟིལ་བའི་དྲ་བ་དྲ་ཕྱེད་ཅན། །ལོ་འདབ་གདུགས་འོག་
འགྱིང་བ་ནི། །བླ་ཆེན་འགའ་ལ་འགྲན་པ་བཞིན། །དེ་ཚེ་དྲང་སྲོང་བ་ཡ་བེ། །ཚུལ་དེར་
ཁྲོས་ཏེ་ཕོ་ཉ་བ། །འཐོར་བྱེད་དྲག་པོ་མངགས་པ་ན། །སྙིང་མེད་སྤྲིན་རྣམས་ཕྱོགས་
བཅུར་བྲོས། །སྔོ་བསང་ལྷ་མོས་ཉི་ཟླ་ཡི། །ནུ་ཞོས་ཉིན་མཚན་རེས་མོས་སུ། །འདབ་
བརྒྱ་པ་དང་ཀུ་མུ་ད། །བསྐྱངས་པས་ལང་ཚོ་ཉམས་པ་སོས། །བུང་བ་རྣམས་ཀྱང་ས་
བུག་ནས། །ཐོན་ཏེ་མེ་ཏོག་ཚལ་འཁོར་བ། །སྒོམ་ཆེན་མཉམ་གཞག་ལས་བཞེངས་
ཏེ། །གྲོང་ཡུལ་བསོད་སྙོམས་རྒྱུ་བ་བཞིན། །ཕྱེ་མ་ལེབ་རྣམས་ནམ་མཁའ་ལ། །ཅི་ནུས་
རྩལ་གྱིས་འཕུར་བ་ནི། །བླ་ཆེན་རྒྱལ་ཁམས་ཕྱོགས་མེད་དུ། །དགྱེས་བཞིན་ཡུད་ཡུད་
འབྱོན་ལ་འགྲན། །རི་བོ་རྡུལ་གྱི་དྲི་དག་ནས། །ཡིད་འོང་བཀྲག་མདངས་རྒྱས་པ་
དང་། །བདག་ཅག་ཉེར་འཚེ་དང་བྲལ་ཏེ། །དགེ་མཚན་འཕེལ་བ་དུས་མཉམ་བྱུང་། །
- 126 -



ས་ཕོ་རྟ་ལོའི་ཟླ༥ཚེས༥ ཉིན། །པོའུ་ཅི་ཧ་ཅང་ཟ་མང་ནས། །སྒེགས་དང་ལྷན་ཅིག་
ཚིག་འཕྲེང་འདི། །ཆོས་ཀྱི་རྡོ་རྗེའི་ཁ་ནས་ཐོན། །ཆར་བབ་པ་དང་ཉི་མ་ཤར་བ་ལ་
བསྔགས་པའི་རབ་བཏགས་ཀྱི་ཚིགས་བཅད་ཡིན་ནོ། །
ཨོཾ་སྭ་སྟི། སྙན་ངག་དྲི་བསུང་འཐུལ་བའི་ཁ། །འདབ་བརྒྱ་པ་ཡི་དཔལ་འཛིན་
ལ། །གཞན་དག་ས་ཡི་བུ་གར་མཚུངས། །དེ་ཕྱིར་ཚིག་རྒྱན་འ དི་སྤེལ་ཏེ། །ས་ལ་
གནས་ཀྱང་ནམ་མཁའ་ཡི། །ངོ་མཚར་མ་ལུས་འཆར་བའི་སྣོད། །རྙོག་བྲལ་རྫིང་བུའི་
མེ་ལོང་ཞིག །སྐྱེད་ཚལ་མཛེས་མ་འདིས་བཟུང་བ། །ཀུན་གསལ་སྒེག་མོས་བལྟ་འདོད་
ནས། །མཚོ་མདངས་གཡར་བའི་གོས་གྱོན་ཅིང་། །དགུ་ཚིགས་དངུལ་གྱི་སྐེ་རགས་
བཅིངས། །སྐར་འཕྲེང་རྒྱན་གྱིས་སྤྲས་ཏེ་ཆས། །དེ་ཡི་རང་ལུས་རྒྱན་དང་བཅས། །རྫིང་
ཆུང་དེ་ནང་གསལ་རྫོགས་སུ། །ཆུད་པ་མཐོང་ནས་མཐའ་དབུས་དང་། །བྲལ་བ་
འཛིན་པའི་ཁེངས་པ་བཏང་། །སྔོ་བསངས་ལྷ་མོ་དེའི་པང་ན། །ཆ་རྫོགས་ཟླ་བ་གོས་
དཀར་ཅན། །ཆུ་རྫིང་བུ་མོ་ལ་ཆགས་ནས། །ག་པུར་ཐིགས་པ་ཟག་པ་ན། །རྒྱ་མཚོ་ཁྱོད་
ཀྱི་མ་མ་དང་། །རྫིང་བུ་འདི་དེའི་བུ་མོ་སྟེ། །སྲིད་ལ་ཚུལ་མིན་རྩོམ་པ་ཡི། །ར་རིས་
ཅན་འདི་སྨད་ཡུལ་ཞེས། །ཀུ་མུ་ད་རྣམས་རང་གཉེན་ལ། །འཕྱ་བའི་སོ་འཕྲེང་རྒོད་
མཐོང་ནས། །ཟླ་བ་སྐྱེངས་ཏེ་མར་གྱི་ངོའི། །སྒྲིབ་བྱེད་ཡོལ་བའི་ཕག་ཏུ་ཡིབས། །དེ་
ཚེ་སྐྱེད་ཚལ་མཛེས་མ་ཡི། །ཆུ་ཡི་མེ་ལོང་ཕམ་འདོད་ནས། །སྔོ་བསངས་མ་དེས་ཤར་
རིའི་རྩེར། །མེ་ཤེལ་མེ་ལོང་བཀོད་པ་ན། །པདྨ་རྣམས་ནི་འདི་སྐད་ཅེས། །ས་དང་
ནམ་མཁའི་མེ་ལོང་གཉིས། །དེ་རིང་དཔལ་ཡོན་འགྲན་པ་ལ། །རང་ཅག་ཕྱོགས་ལྷུང་
མི་རིགས་ཏེ། །ཉི་མ་བདག་ཅག་རྣམས་ཀྱི་གཉེན། །འོན་ཀྱང་རང་ཅག་མཚོ་ལས་
སྐྱེས། །དེ་ཕྱིར་བཏང་སྙོམས་གནས་བྱ་ཞེས། །འཛུམ་ཞིང་མགོ་ལྕོག་ལྡེམ་པར་བྱེད། །
- 127 -



དཔལ་དེ་བལྟ་འདོད་མཁའ་གླང་ཁྱུ། །ལྷ་ཡི་རྫིང་ཆེན་ངོགས་རྣམས་སུ། །ལང་ལིང་
རྒྱུ་བ་འགའ་ཞིག་ནི། །ངལ་བའི་རྔུལ་ཆུའི་ཐིགས་པ་ལྷུང་། །སྐྱེད་ཚལ་དགའ་མའི་མེ་
ལོང་དུ། །དེ་ལྟར་གཟུགས་མང་འཆར་བ་བཞིན། །ཚལ་དེར་སྤྱོད་པ་བདག་ཡིད་
ལའང་། །ཀུན་རྟོག་རི་མོ་འདི་ཤར་ཏེ། །དབང་པོའི་ཡུལ་རྣམས་མི་སྒྲིབ་ལ། །རླན་
གཤེར་ འགོག་པའི་སྟེགས་བུ་དང༌། །ཆར་དང་ཚད་སྐྱོབ་བླ་གབ་ཅན། །གདུགས་
འདྲའི་ལྡིང་ཁང་ཉམས་དགར་བྲིས།། སྐྱེད་མོས་ཚལ་གྱི་རྫིང་བུ་ལ་བསྔགས་པའི་
རབ་བཏགས་ཀྱི་ཚིགས་བཅད་ཡིན་ནོ། །
ཡེ་ཤེས་ལྔ་ཡི་སྤྲིན་འཁྲིགས་པའི། །ཆོས་སྐུའི་ཀུན་གསལ་ཁྱོན་ཡངས་པོར། །རྣམ་
འདྲེན་གཉིས་སྐྱེས་དབང་བོ་ཞིག །སྣ་ཚོགས་སྤྲུལ་པའི་གར་གྱིས་རྩེན། །ཀུན་རྫོབ་
ཐབས་ཀྱི་རྒྱ་མཚོ་དང༌། །དོན་དམ་ཤེས་རབ་མཁའ་དབྱིངས་གཉིས། །ཟུང་འཇུག་
དཀྱིལ་འཁོར་ཟླུམ་པོའི་ནང་། །ངོ་མཚར་བཀོད་པ་སྣ་ཚོགས་འཆར། །བསོད་ནམས་
ཚོགས་ཀྱི་རྒྱ་མཚོ་ལས། །གཟུགས་སྐུ་གསེར་གྱི་ཉ་འབྱུང་ཞིང་། །ཡེ་ཤེས་ཚོགས་ཀྱི་
མཁའ་དབྱིངས་སུ། །ཆོས་སྐུ་འདབ་ལྡན་རྒྱལ་པོ་ལྡིང་། །བདེ་སྐྱིད་པདྨས་ཡོངས་
གང་པའི། །མངའ་ཐང་རྒྱ་མཚོ་ཆེན་པོའི་དབུས། །ས་བདག་གསེར་གྱི་ཉ་ཆེན་ཞིག །
དད་པའི་མིག་གིས་
གིས་གྱེན་དུ་བལྟ། །
འཆི་མེད་ལྗོན་འབྲས་ཁུར་བ་ཡི། །འཆི་མེད་དྲང་སྲོང་དུང་བཧཱང་ཞུའུ། །འཆི་
མེད་དགའ་སྟོན་སྤེལ་སླད་དུ། །འཆི་མེད་ཡུལ་ནས་འདིར་འོངས་སོ། །
ནོར་མེད་གྱོད་མང་སྡེ་པའི་དཔོན་པོ་ལས། །འབྱོར་ལྡན་བྱམས་སེམས་ཅན་
- 28 -



གྱི་གཡོག་པོ་སྐྱིད། །ར ང་སྤྱོད་གཞན་སྟེར་མི་ཕོད་ནོར་ལྡན་ལས། །གཞན་ཟས་
ཕངས་མེད་སྤྱོད་པའི་དབུལ་བོ་སྐྱིད། །དོན་མེད་མི་མང་ངོ་བསྲུང་སེམས་འཛིན་
ལས། །འབྲེལ་ཚད་དོན་ལྡན་གཅིག་སེམས་ཟིན་ན་སྐྱིད། །
ཐོས་བྱུང་སྒྲོ་འདོགས་རྙོག་བྲལ་ཆུ། །གཞུང་ལུགས་ཕྱོགས་མེད་ཡུར་བར་
འགྲིམ། །བསམ་བྱུང་ངེས་ཤེས་ཚོན་གྱི་རིས། །ཟབ་དོན་རྩིགས་པའི་ངོས་ལ་བྲིས། །སྒོམ་
བྱུང་ཡོན་ཏན་ཨ་མྲྀ་ཏ། །ཤེས་རྒྱུད་གསེར་གྱི་བུམ་པར་འཁྱིལ། །འཆད་པ་ཟབ་དོན་
འབྲུག་གི་སྒྲ། །རྣམ་དཔྱོད་སྤྲིན་གྱི་དཀྱིལ་ན་གྲགས། །རྩོད་པ་ལུང་རིགས་འབར་
པའི་ཐོག །ཕྱི་རྒོལ་དམ་བཅའི་བྲག་ལ་ཕབ། །རྩོམ་པ་སྙན་ངག་པི་ཝང་རྒྱུད། །མགྲིན་
པ་ཏི་ཟེའི་གྲོང་ན་བརྡུང༌། །ལྟ་བ་གསལ་སྟོང་འཛིན་མེད་ཉ། །ཆོས་ཉིད་ཟབ་ཡངས་
རྒྱ་མཚོར་འཁྱུགས། །སྒོམ་པ་བདེ་གསལ་མི་རྟོག་སྤྲིན། །དག་སྣང་ཡངས་པའི་མཁའ་
ལ་འཁྲིགས། །སྤྱོད་པ་ཐུགས་འབྱུང་ཆོས་མཐུན་རླུང༌། །གཞན་ཕན་ཕྱོགས་མེད་བར་
སྣང་རྒྱུ། །བྱམས་བརྩེའི་ཉི་མ་ཟླ་བའི་འོད། །རིས་མེད་འཇིག་རྟེན་ཁམས་སུ་བབ། །
འཕྲིན་ལས་ཀུན་བཟང་མེ་ཏོག་ཚོགས། །བསྟན་འགྲོའི་ཕན་བདེའི་ར་བར་བཞད། །
དགེ་མཚན་གསེར་གྱི་རྒྱལ་མཚན་ཆེ། །ཆོས་སྲིད་ཁང་བཟང་རྩེ་ན་བསྒྲེངས། །ཧྲིག་
ཧྲིག་མིག་གིས་འགྲིག་འགྲིག་ཚིག་འདི་ཞིབ་གཟིགས་ཀྱིས། །སྒུར་སྒུར་ལུས་བཏུད་
བསྐུམ་བསྐུམ་པུས་ཚུགས་བྷུ་སུ་ཀུ །ལེགས་ལེགས་བདེ་དགེ་ཆེས་ཆེར་འཕེལ་བྱེད་
བཤེས་གཉེན་རྗེ། །མཐོང་མཐོང་དོན་ཡོད་ཐོས་ཐོས་སྒྲོལ་ལོ་མཆོག་དངོས་སྩོལ། །
ལ 129-



ལེའུ་གཉིས་པ། ཆབ་ཤོག



re
*:



སྐལ་བཟང་སྙན་གྲགས་ཀྱི་
བསྐུལ་ངོར་བྲིས་པ།
བློ་ལྡན་ཁྱོད་གསུང་དབྱར་རྔ་ཐོས་པའི་མོད། །བདག་ཡིད་མདོངས་ལྡན་
དགའ་བའི་གར་གྱིས་བྲེལ། །འདི་ན་སེར་གཟུགས་ལང་ཚོའི་མེ་ཏོག་ཀྱང་། །དུས་ཀྱི་
བ་མོས་མ་བཅོམ་ཙམ་དུ་གནས། །འཆད་པོ་བདག་ལྟ་ཆོས་དང་མཐུན་མིན་ཀྱང་། །
ཆོས་མཐུན་གཏམ་འགའ་སྨྲས་ལ་ཉེས་པ་ཅི། །དེའི་ཕྱིར་ཐུབ་དབང་བླ་མའི་ཞལ་ལུང་
ལས། །འོངས་པའི་མན་ངག་བདུད་རྩིའི་ཟེགས་མ་འཐོར། །ཀྱི་ཧུད་འཆི་བདག་གཤིན་
རྗེ་དབང་བཙན་པས། །ཕྱི་མའི་ལམ་དེར་མང་ཞིག་དབང་མེད་ཐལ། །རང་ཡང་
ངང་ཚུལ་དེ་ལས་མ་འདས་ན། །འགྲོ་གྲབས་ཚགས་སུ་ཚུད་དམ་ཤེས་ལྡན་ཀྱེ། །ནམ་
ཞིག་བརྩེ་བའི་གཉེན་བཤེས་ཀུན་དང་བྲལ། །བརྩེ་མེད་འཇིགས་རུང་ག ཤིན་རྗེའི་
ལག་ཏུ་ཆུད། །ཐར་མེད་གནས་སུ་བཟོད་མེད་སྡུག་བསྔལ་ལ། །སྤྱོད་པའི་དུས་ཤིག་
བྱུང་ན་ཅི་ཙུག་བྱེད། །ཚེ་འདིར་བྱས་པ་སྡིག་པའི་ལས་ལས་མེད། །ཕྱི་མའི་འགྲོ་བ་
ངན་སོང་ཁོ་ནར་ངེས། །ད་ནི་རང་གིས་རང་ལ་སྙིང་བརྩེ་ན། །བློ་སྣ་བསྟུངས་ཏེ་འཆི་
ཆོས་བྱེད་པར་རིགས། །དགྲ་གཉེན་འགྱུར་བ་བྱིས་པའི་འཛིངས་ཁ་འདྲ། །ལོངས་སྤྱོད་
གཡོ་བ་སྟོན་ཀའི་སྤྲིན་དང་མཚུངས། །གང་ལ་བལྟས་ཀྱང་སྙིང་བོ་མི་འདུག་པས། །
གཅིག་པུར་ཆོས་དོན་སེམས་ལ་འབད་པར་རིགས། །མདོར་ན་བྱང་ཆུབ་ལམ་གྱི་རིམ་
པ་ཞེས། །མཆོག་དམན་ཀུན་ལ་འཚམས་པའི་ཆོས་ཤིག་མཆིས། །རང་རྒྱུད་ཆོས་བཞིན་
+ 133-



འདུལ་ན་ལམ་དེ་ལ། །ཐོས་བསམ་བསྒོམ་པའི་བག་ཆགས་ཅི་ཐེབས་མཛོད། །ཁོ་བོ་
བསོད་ནམས་མིན་པའི་ལས་དབང་གིས། །མཐའ་འཁོབ་ལས་ཀྱང་ཡང་
འཁོབ་འདི་འདྲར་འཁྱམས། །ཆོས་བརྒྱུད་འབའ་ཞིག་སྤྱོད་པས་དུས་འདའ་བས། །
རྒྱས་བཤད་མ་ཁོམ་མདོ་ཙམ་སྨྲས་འདིའོ། །ཅེས་པ་འདི་ཡང་སྒྲུབ་པ་སྙིང་བོར་བྱེད་པའི་
རབ་འབྱམས་པ་སྐལ་བཟང་སྙན་གྲགས་ཀྱིས་ཞལ་གདམས་ཞིག་དགོས་ཞེས་བསྐུལ་ངོར། བཙུན་
གཟུགས་བློ་བཟང་ཆོས་ཀྱི་ཉི་མས་པེའི་ཅིང་ནས་སྤྲིངས་པའོ།།
- *
- 134 -



ཟིལ་གནོན་ཞེས་པ་མེ་རྟའི་ལོ་ལྕང་སྐྱ་ཐམས་ཅད་མཁྱེན་པ་དགུང་
ལོ་བདུན་ཅུར་ཕེབས་པའི་དགའ་སྟོན་སྐབས་ཞབས་
བརྟན་འབུལ་མི་ཆེད་མངགས་གདོང་ཕུལ་བའི་
ཞུ་འཕྲིན་གཡས་འཁྱིལ་དུང་གི་རང་སྒྲ།
འགྲོ་བའི་ཕན་བདེའི་ཆུ་སྐྱེས་འདབ་མ་བརྒྱ། །གྲོལ་བྱེད་དམ་པའི་ཉི་མ་སྔོན་
རབས་གྲར། །ལེགས་བྱས་རང་འོད་འབྱིན་པའི་མེ་ཁྱེར་གཟུགས། །དྷརྨ་བཛྲ་བདག་
གིས་མཆིད་འདི་གསོལ། །མགོན་ཁྱོད་རིང་མོ་ཞིག་ནས་དུས་མཐའོ་འདིའི། །མགོན་
མེད་ཉམ་ཐག་འགྲོ་བ་མཐའ་དག་གི །མགོན་དང་སྐྱབས་དང་དཔུང་གཉེན་མཛད་
དོ་ཞེས། །མགོན་པོ་ཀུན་གྱི་སྤྱན་སྔར་ཐུགས་དམ་བཅས། །དེ་ནས་སྙིང་སྟོབས་ཕུལ་
བྱུང་དཔའ་བོ་ཁྱོད། །སྙིང་བརྩེའི་ཤུགས་ཀྱིས་མ་དག་ཞིང་འདི་རུ། །པད་མཚོ་མཐོང་
བའི་ངང་པའི་རྒྱལ་པོ་ལྟར། །བསམ་བཞིན་སྐྱེ་བའི་ཟློས་གར་རྩེན་པར་མཛད། །ཕན་
དང་བདེ་བ་རོ་བརྒྱའི་སྙིང་པོ་ཅན། །དཔག་ཡས་ངོ་མཚར་མཛད་བཟང་བདུད་རྩིའི་
བཅུད། །དགེ་ལེགས་འཆི་བ་མེད་པའི་སྲོག་ཟུངས་སུ། །ཕྱོགས་དང་རིས་སུ་མ་ཆད་
སྙོམས་པར་བྲིམ། །ཐུགས་རྗེའི་སྣང་བས་འགྲོ་ཀུན་དབུགས་འབྱིན་པའི། །རྒྱལ་བའི་
ཉི་མ་བགྲང་ཡས་སྔོན་བྱོན་ཀྱང་། །སྐལ་ངན་བྱང་ལྟའི་ཕུག་པ་བདག་ཅག་གི །མུན་
པའི་སྒྲིབ་པ་ཆ་ཙམ་སེལ་མ་གྱུར། །ཁྱོད་ནི་བདག་ཅག་སྐལ་བ་དང་འཚམ་པར། །ཐ་
མལ་ཚུལ་གྱིས་རྒྱལ་བ་ལས་ལྷག་པའི། །བདག་དོན་མཛད་ལ་ཕྱོགས་བཅུའི་འདྲེན་
པ་ཀུན། །རང་རང་ཞིང་ནས་ལེགས་བསྔགས་མེ་ཏོག་གཏོར། །ཁྱད་པར་རང་གི་
• 35 -



བརྩོན་པས་སྒྲུབ་ནུས་ན། །རྒྱལ་བའི་གོ་འཕང་
(ཕང་མཆོག་ཀྱང་བདེ་བླག་ཏུ། །འགྲུབ་
པའི་གདམས་པ་ཟབ་ཅིང་རྒྱ་ཆེ་བ། །ཚང་ལ་མ་ནོར་མདོ་སྔགས་ལམ་གྱི་གནད། །འོག་
མིན་གནས་སུ་ལོངས་སྤྱོད་རྫོགས་སྐུ་དང་། །དངོས་སུ་མཇལ་ཀྱང་དེ་ལས་ལྷག་པ་
གཞན། །སྟོན་དུ་མེད་པ་མཐའ་དག་རྗེན་པ་རུ། །ལག་མཐིལ་རྫས་བཞིན་སྟོན་པར་
མཛད་པའི་དྲིན། །འདི་ཀོ་སྟོང་གསུམ་རིན་ཆེན་སྣ་བདུན་གྱིས། །ཡོངས་སུ་བཀང་
སྟེ་ཕུལ་དང་རང་གི་ལུས། །ཞིང་རྡུལ་སྙེད་ཀྱིས་བསྐལ་པ་རྒྱ་མཚོའི་བར། །རིམ་གྲོར་
འབད་ཀྱང་ཆ་ཙམ་འཁོར་མ་ཡིན། །དེ་ལྟ་ན་ཡང་སྔོན་ཚེ་དབུལ་མོ་ཡིས། །བདེ་བར་
གཤེགས་ལ་རས་ཀྱི་ཁ་ཚར་ཙམ། །དད་པས་ཕུལ་ཏེ་སེམས་མཆོག་བསྐྱེད་པ་བཞིན། །
ཁ་ན་མ་ཐོ་དང་བྲལ་བདོག་པའི་དངོས། །ཉུང་ངུ་ཙམ་འདི་སྤྱན་སྔར་བསྟར་དང་
ལྷན། །བདག་ལུས་ལོངས་སྤྱོད་དུས་གསུམ་དགེ་བའི་དངོས། །ཡོད་དོ་ཅོག་རྣམས་
ཀུན་ཏུ་བཟང་པོ་ཡི། །མཆོད་པའི་སྤྲིན་གྱི་ཕུང་པོ་འབྱམས་ཀླས་པས། །ཡོངས་སུ་སྤྲུལ་
ཏེ་དྲི་མེད་དད་པ་ཡིས། །ཡོན་གནས་དམ་པ་ཁྱེད་ལ་བདག་འབུལ་གྱི། །གཞན་དོན་
དགོངས་པའི་མགོན་པོ་ཁྱོད་ཀྱིས་འདི། །བདག་གི་དོན་སླད་ཉིད་ཀྱི་མཐུས་བཞེས་
ཤིག །འགྲོ་དོན་སྤྱོད་ལ་ཞུམ་པ་དང་བྲལ་བའི། །སྙིང་རྗེའི་དབང་གྱུར་མགོན་པོ་ཁྱོད་
ཉིད་ལ། །སྙིང་ནས་བདག་དོན་ཁོ་ན་མ་ལགས་པའི། །དོན་ཆེན་གསོལ་བ་འ
འདེབས་
པ་འདི་ལ་དགོངས། །བདེ་བར་གཤེགས་པའི་བསྟན་པ་ཡིད་བཞིན་མཚོ། །གཅིག་ཏུ་
འཁྱིལ་བའི་གནས་ནི་དེང་གི་དུས། །འཇམ་དབྱངས་མི་ཡི་རྗེ་བོའི་རྣམ་རོལ་གྱིས། །
བདག་གིར་བཞེས་པའི་ཞིང་འདི་ཁོ་ནར་བས། །དེ་ཕྱིར་ས་ལ་གནས་པའི་བརྒྱ་བྱིན་
འདིའི། །སྤྱི་གཙུག་དཀོན་མཆོག་ནོར་བུའི་ཅོད་པན་དང་། །འགྲོགས་པ་ཁོ་ན་བསྟན་
དང་འགྲོ་བ་ཡི། །ཕན་དང་བདེ་བའི་གསོས་སུ་ཚད་མས་གྲུབ། །དེ་ལྟའི་དགེ་མཚན་
སྣང་བ་མི་ཉམས་པ། །རབ་འབྱམས་རྒྱལ་བ་ཀུན་གྱི་ཡེ་ཤེས་ནི། །བསྟན་པའི་སྒྲོན་མེར་
བ 136 -



ཁྱད་པར་ཅན། མཁའ་འགྲོ་འདུ་བའི་ཡར་ངོའི་ཚེས་བཅུའི་ཉིན་གུས་ཕྲན་སློབ་མའི་ཐ་ཤལ་བ་དྷརྨ་
བཛས་ཡན་ལག་མཆོག་གིས་ཡང་དང་ཡང་དུ་ཕྱག་འཚལ་ཏེ་ཕུལ་བ་ཛ་ཡནྟུ། །
- 138-



འཇམ་དབྱངས་ཆོས་ཀྱི་རྒྱལ་པོ་དཀོན་མཆོག་འཇིགས་མེད་དབང་པོ་
ཟིལ་གནོན་མེ་རྟའི་ལོ་བོད་ཡུལ་དབུས་ནས་མདོ་སྨད་དུ་
བདེ་བར་ཕྱག་ཕེབས་པར་ལེགས་འབུལ་ཞུ་མི་
མངགས་སྐབས་ཕུལ་བའི་ཞུ་ཡིག་
པད་དཀར་ཆུན་པོ།
དཀོན་མཆོག་རིན་ཆེན་ཆོས་ཀྱི་རྒྱ་མཚོ་ཆེ། །འཇིགས་མེད་རྣམ་དཔྱོད་གྲུ་ཡིས་
ལེགས་བརྒལ་ཏེ། །སྐུ་གསུམ་རིན་ཆེན་གླིང་ལ་དབང་བསྒྱུར་བ། །བཤེས་གཉེན་དེད་
དཔོན་དབང་པོའི་ཞབས་པད་དྲུང་། །གང་གི་ཞལ་གྱི་པདྨོ་ལས། །འོངས་པའི་ལེགས་
བཤད་སྦྲང་རྩི་ལ། །རྟག་ཏུ་ཆགས་པའི་རྐང་དྲུག་བདག །ཞུ་མཆིད་དར་དིར་དབྱངས་
འདི་སྒྲོག །ཐུབ་པ་གངས་ཀྱི་རི་བོ་ལས། །ལེགས་འོངས་ཆོས་ཚུལ་ཉལ་འགྲོ་ཀུན། །
གང་དུ་འཁྱིལ་བའི་སྣོད་གཅིག་པུ། །བསིལ་ལྡན་སཱ་ལའི་སྨན་ལྗོངས་སུ། །བཀྲ་ཤིས་
འཁོར་ལོའི་རི་མོས་སྤྲས་པའི་ཞབས། །བགྲང་ཡས་མཁས་པའི་སྤྱི་བོར་ལེགས་བཀོད་
དེ། །ཐུགས་གསང་ཆོས་ཀྱི་བང་མཛོད་ཁ་ཕྱེ་ནས། །སྔོན་མེད་ལེགས་བཤད་འདོད་
རྒུའི་མཆོད་སྦྱིན་བཀྱེ། །ཕལ་རྣམས་རྒྱ་ཆེན་གཏོང་བས་ཚིམ་མཛད་ཅིང་། །མཁས་
རྣམས་ལེགས་བཤད་སྐྱེས་ཀྱིས་ངོམས་པར་མཛད། །རྒྱལ་བ་རྣམས་ཀྱང་ཀུན་བཟང་
སྤྱོད་མཆོག་འདིར། །རབ་དགྱེས་བསྔགས་པའི་མེ་ཏོག་འཐོར་བར་གྱུར། །དེ་ལྟའི་ཡ་
མཚན་སྦྲང་རྩི་ཡིས། །རབ་མྱོས་གྲགས་པའི་བྷ་མ་ར། །གཟུར་གནས་ཁ་ཡི་པད་ཚལ་
དུ། །ཕྱོགས་སུ་སྙན་པའི་སྤྲིངས་ཡིག་སྒྲོག །སླར་ཡང་དབང་ཕྱོགས་སྐྱེ་བོ་ཡི། །བསོད་
ས 39 -



ནམས་རབ་ཏུ་དཀར་བས་དར། །གཡབ་པས་ཐུགས་རྗེ་ཆེར་བསྐུལ་པས། །དགྱེས་
ཞལ་ཕྱོགས་འདིར་མངོན་དུ་གྱུར། །སྲིད་དང་ཞི་བའི་བཀྲ་ཤིས་དགེ་མཚན་ཀུན། །
གཅིག་ཏུ་འཁྱིལ་བའི་རྨད་བྱུང་གདན་ས་ཆེའི། །མི་འཇིགས་སེང་ཆེན་བརྒྱད་ཀྱིས་
བཏེག་པའི་ཁྲིར། །ཞབས་ཀྱི་པདྨོ་གཡོ་བ་མེད་བཀོད་ནས། །བསྡུ་བཞིའི་སྤྲིན་གྱི་ཕུང་
པ་ནས། །ལེགས་འདོམས་གསུང་གི་དབྱར་སྐྱེས་སྒྲས། །སྐལ་བཟང་མགྲིན་སྔོན་
མཐའ་དག་ལ། །ཀུན་མཁྱེན་མངལ་ཁུར་བསྐྲུན་པར་མཛད། །བཀའ་མཆིད་མནྡཱ་ར་
ཡི་ཕྲེང༌། །སྐྱེས་བཟང་ལོ་འདབ་ཀྱིས་སྤུད་པ། །བདག་བློ་དད་པའི་ཐོར་ཅོག་ལ། །རྗེས་
བརྩེའི་ཕྱག་གིས་བཅིངས་པ་ན། །རབ་དགའི་ཤུགས་དྲག་བསེར་བུས་བསྐྱོད་པ་ཡི། །
བདག་ལུས་འཁྲི་ཤིང་འདུད་པའི་གར་བྱེད་ཅིང་། །དྲི་མེད་དད་པའི་མེ་ཏོག་གསར་
པའི་ཚོགས། །ཡིད་ཀྱི་ས་གཞིར་ཡང་ཡང་འགྲེམ་པར་གྱུར། །ཁྱོད་འབངས་བདག་ནི་
ཤིང་བལ་བཞིན། །ཆོས་བརྒྱུད་རླུང་ཤུགས་དྲག་པོ་ཡིས། །ཕྱོགས་ཀུན་བདས་ཏེ་དེང་
གི་དུས། །རང་གནས་བུག་པར་ངལ་གསོར་མཆིས། །སླར་ཡང་གཅམ་བུ་ཙམ་མིན་
པར། །ངེས་པར་ཡིད་ལ་བརྣག་པ་ཡི། །དོན་གྱི་སྙིང་པོ་འགའ་གསོལ་གྱི། །ཐུགས་རྗེ་
ཆེ་ལྡན་དགོངས་པར་འཚལ། །མི་བཟད་སྙིགས་མའི་དུས་མཐའ་འདིར། །འགྲོ་དོན་
སྤྱོད་ལ་དཔལ་བ་ཡི། །རྒྱལ་དང་རྒྱལ་བའི་སྲས་པོ་གཞན། །མཐའ་དག་མཐོང་བའི་
ལམ་ལས་འདས། །སྟོབས་འབྱོར་གོ་ས་ཆེ་བ་ཙམ། །སྙིང་པོར་རློམ་པའི་བླ་ཆེན་
འགའ། །མཆིས་ཀྱང་ཀླ་ཀློའི་སྡེ་དཔོན་བཞིན། །བསྟན་དང་འགྲོ་ལ་ཅི་ཞིག་ཕན། །རྒྱལ་
བསྟན་རིན་ཆེན་གསེར་གྱི་གདུགས། །འགྱེལ་བ་མེད་པར་འདེགས་པ་ཡི། །ཐུགས་
བསྐྱེད་བརྟན་པོའི་དཔུང་བ་ཅན། །ས་འདིར་ཁྱོད་མིན་གཞན་སུ་ཞིག །ཁྱོད་ནི་རྒྱལ་
བའི་གདུང་འཚོབ་དང་། །འཇིག་རྟེན་ཀུན་གྱི་མགོན་གཅིག་པུ། །ཐར་འདོད་ཡོངས་
ཀྱི་འདྲེན་མཆོག་ཏུ། །གཟུར་གནས་ཀུན་ལ་ཚད་མས་གྲུབ། །རྒྱུ་སྐར་དབུས་ན་ཉ་རྒྱས་
140 -



ཟླ། །རྐང་འཐུང་ཁྲོད་ན་ཡོངས་འདུ་དབང་། །ནོར་འཛིན་ལྟོ་བ་ཏི་སེ་བཞིན། །བསྟན་
འཛིན་ཁྲོད་ན་ལྷམ་མེ་བ། །ཁྱོད་ཀྱི་ཐབས་མཁས་མཛད་བཟང་འདི། །སྐལ་དམན་
སྙིགས་མའི་གདུལ་བྱ་ལ། །རྒྱལ་བ་ཀུན་གྱི་མཛད་པ་ལས། །ལྷག་པའི་སྨན་ཡོན་མཆོག་
ཏུ་གྱུར། །དེ་ཕྱིར་སྲིད་པར་འཁྱམས་པའི་འགྲོ་བ་འདི། །གཅིག་ཀྱང་ལུས་པ་མེད་
པར་བྱང་ཆུབ་ཀྱི། །གོ་འཕང་མཆོག་ལ་བཀོད་མིན་དེ་སྲིད་དུ། །མགོན་ཁྱོད་ཞིང་
འདིར་གཡོ་མེད་བརྟན་བཞུགས་ནས། །ཆོས་ཀྱི་རྒྱལ་མཚན་ནུབ་པ་མེད་བསྒྲེང་སྟེ། །
ཆོས་ཀྱི་རྔ་ཆེན་རྒྱུན་མི་འཆད་དུ་བརྡུང་། །ཆོས་ཀྱི་དུང་ཆེན་འགག་མེད་སྒྲོག་པ་ཡིས། །
ཆོས་ཀྱི་རྒྱལ་སྲིད་ཉམས་མེད་བསྐྱང་བར་གསོལ། །ཉམ་ཆུང་འཁྲི་ཤིང་བསྟན་པ་ཐོབ་
མིན་བདག །ཁྱོད་ཀྱི་བཀའ་དྲིན་ལྗོན་པ་བཟང་པོ་ལ། །འཁྱུད་ལས་དོན་གཉིས་ཕུན་
ཚོགས་རྩེར་སོན་ཏེ། །གཞན་ཕན་མེ་ཏོག་འབུམ་ཕྲག་བཞད་པར་མཛོད། །ཞུ་མཆིད་
ཡིད་འོང་འཁོར་ལོའི་ལག་པ་ཅན། །མཚོན་བྱེད་རྟེན་གྱི་མེ་ཏོག་མཆས་ཐོགས་ ཏེ། །
ཚིག་དོན་འདབ་ཟུང་བསྐྱོད་པའི་གར་དང་བཅས། །ཁྱོད་ཟུང་བཀྲ་ཤིས་རྒྱ་མཚོར་
འཁྱིལ་དེར་སོང་། །འདེགས་རྟེན་མཚོན་པར་ལྷ་རྫས་ནང་མཛོད། བཀྲ་ཤིས་རྟགས་
ཀྱིས་སྤྲས་པའི་དར་དཔྱངས་ཟུང་། རྟེན་ཁེབས་གཅིག རྒྱ་སེར་གྱི་གོས་ཡུག་གཅིག རྒྱུན་
བཞི་སྔོ་ནག་གཅིག ཁ་ཐི་ལྗང་གུ་གཅིག གོས་དམར་པོ་གཅིག མགོ་སྣམ་གྱོན་
འདང་གཅིག བུ་ལ་ཧན་གཉིས། ནོར་བུ་དོན་ཡོད་ལྕགས་ཀྱུ་བཅས་ཟླ་ཚེས་བཟང་
པོར་གུས་པའི་ཕྱག་དང་བཅས་ཏེ་ཕུལ། །
• I4༔ -



ཁྱབ་བདག་སྟག་ཕུ་བ་ཆེན་པོའི་སྤྲུལ་པའི་སྐུ་རིན་པོ་ཆེས་
གསུང་འཕྲིན་ཚིགས་བཅད་པ་རྗེ་གོང་མའི་གསུང་
འབུམ་པོད་གསུམ་བདོག་པའི་སྐྱེས་བཅས་
སྤྲིངས་པ་གནང་བའི་ལན་དུ་ཕུལ་
བ་ཚངས་པའི་འཁོར་ལོ།
རྟག་ཏུ་དམ་པའི་ངང་ཚུལ་འདབ་མ་བརྒྱ། །ལྷུག་པར་གྲོལ་ལས་ཕན་བདེའི་
བསུང་ཞིམ་པོ། །ཀུན་ཏུ་འཐུལ་བས་སྐྱེ་རྒུའི་རྐང་དྲུག་ཚོགས། །ཚིམ་མཛད་མཆོག་་
སྤྲུལ་པད་དཀར་བཞད་པའི་དྲུང༌། །དད་པ་དྲི་མ་མེད་པའི་འོད་ཟེར་གྱིས། །སྙིམ་
པའི་ཀུནྡ་སྤྱི་བོར་ཟུམ་དང་ལྷན། །རོ་འཛིན་བུང་བ་ཁ་ཡི་པད་ཚལ་དུ། །བསྔགས་
བརྗོད་དར་དིར་སྒྲོག་ལ་གཞོལ་བར་གྱུར། །ཨེ་མ་ཀུན་བཟང་སྤྱོད་མཆོག་ཡིད་འོང་
དྲི། །ངང་གིས་འཐུལ་བས་གཟུར་གནས་ཀུན་གྱི་ཡིད། །དབང་མེད་འཕྲོག་པའི་ཧ་
རི་ལྗོན་པ་ཁྱོད། །མཁས་མང་རྐང་འཐུང་ཁྲོད་ན་མངོན་པར་འཕགས། །ལེགས་
བཤད་ཆུ་ཀླུང་སྟོང་གི་འདུ་འགོད་ཅན། །མཁྱེན་རབ་དྲི་མ་མེད་པའི་མཚོ་གླིང་དུ། །
མཐའ་ཡས་ཤེས་བྱའི་རྒྱུ་སྐར་གཟུགས་བརྙན་ཀུན། །མ་འདྲེས་གསལ་བར་འཆར་
པའི་ཡ་མཚན་ངོམ། །གཞོན་ནུའི་དུས་ནས་མཁས་པའི་ཡོན་ཏན་ཀུན། །ལྷུན་གྱིས་
རྫོགས་པའི་ཡ་མཚན་གྲགས་པའི་གཏམ། །གཟུར་གནས་བློ་ལྡན་ཀུན་གྱི་རྣ་བ་ལ། །
མཐིང་གི་ཨུཏྤལ་བཞིན་དུ་རྩེ་དགའ་འཛིན། །མཁྱེན་བཟང་ཡིད་བཞིན་རྒྱ་མཚོ་
ལས་འོངས་པའི། །གསུང་འཕྲིན་མཁའ་འགྲོ་དཀར་པོ་ཚིག་དོན་གྱི། །འདབ་ཟུང་
- /42



གཡོ་བའི་གར་གྱིས་བདག་གི་ཡིད། །དྭངས་པའི་རྫིང་བུར་རྩེན་པའི་བཀའ་དྲིན་
མཛད། །དེ་ཚེ་བདག་ལུས་འཁྲི་ཤིང་ནི། །ཤུགས་དྲག་དད་པའི་བསེར་བུ་ཡིས། །
བསྐྱོད་པས་རབ་དགའི་གར་དང་བཅས། །མགོ་ལྕོག་ལྡེམ་པས་འདུད་པར་བགྱིས། །
དེང་དུས་ཆེར་རློམ་ཕལ་ཆེར་འདི་སྣང་གི །སྦུན་པ་འཕྱར་ལ་སྙིང་པོར་རློམ་མོད་
ཀྱང་། །ཁྱོད་ནི་སྐྱེས་རབས་ཕྲེང་བར་ཐུབ་པའི་བསྟན། །རིན་ཆེན་དབྱིག་གི་སྙིང་པོ་
བདག་གིར་མཛད། །དེ་ཕྱིར་སྔོན་རབས་རྣམ་ཐར་ནོར་བུའི་ཕྲེང་། །འདིར་ཡང་
རང་གིར་བཞེས་ལ་རྨོངས་ཆེན་གྱི། །མུན་པས་གཏིབ་པའི་འཇིག་རྟེན་འདི་དག་ཏུ། །
དམ་ཆོས་སྒྲོན་མེའི་སྣང་བ་འགྱེད་དུ་གསོལ། །ལྷུན་པོས་ཀུན་གསལ་སྒྲོན་མེ་ཟུང་
བཏེག་ནས། །གླིང་བཞི་སྣང་བར་བྱེད་པ་དེ་སྲིད་དུ། །ཁྱོད་ཞབས་མི་གཡོ་རྡོ་རྗེའི་
ཆོས་བདུན་གྱི། །ག ཤིས་སུ་བརྟན་པར་བཞུགས་ཞེས་སྙིང་ནས་གསོལ། །རིང་ནས་
ཐུགས་རྗེའི་ཀྱོ་བས་ཉེར་བཟུང་བའི། །ཉམ་ཆུང་བདག་ཀྱང་ཚེ་རབས་ཚེ་རབས་
སུ། །ལོག་པའི་གཡང་ས་ལས་དྲངས་ཐེག་མཆོག་གི །ལམ་ལས་བྱང་ཆུབ་ཆེན་པོར་
འཁྲིད་དུ་གསོལ། །བཀའ་མཆིད་ཉི་ཟླའི་རྣ་ལུང་གིས། །བདག་ཡིད་སྔོ་བསངས་འགྲམ་
པ་ལ། །འཁྱུད་པའི་རྩེ་དགའ་ནམ་དུ་ཡང་། །ཉམས་པ་མེད་པའི་བཀའ་དྲིན་སྩོལ། །
སྙན་ཚིག་བུང་བའི་གླུ་དབྱངས་དང་། །འགྲོགས་པའི་ཞུ་མཆིད་མལླི་ཀཱ །བདོག་པའི་
ལོ་འདབ་ཅུང་ཟད་བཅས། །དགྱེས་པའི་སྤྱན་གྱི་གཟིགས་མོར་འབུལ། །ཞེས་གཟིགས་
པའི་རྟེན་མཚོན་བྱེད་ལྷ་དར་དྲི་མེད། ཕྱག་ཤན་སྤུས་ལེགས། གོས་ཆེན་གསེར་འབྲུག་ཅན་ཡུག དར་
དཔྱངས་ཟུང་དང་བཅས་ཟླ་ཚེས་བཟང་པོར་མདོ་སྨད་དགོན་ལུང་གི་ཆོས་སྡེ་ཆེན་པོ་ནས་ཕུལ། །
- 143



ཐུབ་དབང་རྡོ་རྗེ་འཆང་དང་དབྱེར་མ་མཆིས་པ་
རྗེ་བླ་མ་བྱམས་པའི་མཚན་ཅན་གྱི་སྤྲུལ་པའི་
སྐུ་རིན་པོ་ཆེར་ཕུལ་བའི་
ཆབ་ཤོག་མེ་ཏོག
བྱམས་པའི་ཐུགས་ཀྱིས་འགྲོ་བ་ཀུན་ལ་བུ་གཅིག་ལྟར་དགོངས་པས། །བྱམས་
པ་མགོན་པོ་ཞེས་བྱར་སྙན་པར་གྲགས་པའི་རྒྱལ་བ་དེ། །བྱམས་པའི་མཚན་ཅན་
དགེ་བའི་བཤེས་ཀྱི་རྣམ་པར་རོལ་བ་ལས། །བྱམས་པའི་སྟོབས་ཀྱིས་སླར་ཡང་སྤྲུལ་
པའི་ཟློས་གར་མཛད་དེའི་དྲུང་། །རིང་ན་གནས་ཀྱང་ཡིད་ཀྱི་ཨ་དནར། །གང་གི་ཡོན་
ཏན་རི་མོ་རྟག་འཆར་བས། །སྙན་ཚིག་ཞུ་མཆིད་མེ་ཏོག་གསར་བའི་ཕྲེང་། །དད་
པའི་སྙིམ་པས་བླངས་ཏེ་མཆོད་པར་བགྱི། །ཁྱོད་སྐུ་རིན་ཆེན་རི་ཡི་དབང་པོ་མཁས་
གྲུབ་གསེར་རིའི་དབུས་ན་བརྗིད། །ཁྱོད་གསུང་ལེགས་བཤད་ཉི་མའི་འོད་ཀྱིས་ཐུབ་
བསྟན་པད་ཚལ་ཅིག་ཅར་བཞད། །ཁྱོད་ཐུགས་དྲི་བྲལ་ལྷ་ལམ་ཡངས་པར་ཤེས་བྱའི་
རྒྱུ་སྐར་མ་ལུས་བཀྲ། །ཁྱོད་ཀྱི་བྱམས་བརྩེ་བདུད་རྩིའི་ཟས་ཅན་གཞན་ཕན་འོད་
དཀར་ཁོར་ཡུག་འཕྲོ། །བྱམས་པའི་འོད་སྟོང་འགྱེད་པའི་ཉིན་མོར་བྱེད། །དུས་ཀྱི་
ཆུ་ལྷའི་ཕང་པར་གཟིམ་པ་ལས། །སླར་ཡང་འགྲོ་བའི་བསོད་ནམས་ཤར་རིའི་རྩེའི། །
མངོན་པར་འཕགས་པས་ས་འདི་སྐལ་བཟང་བྱས། །ཨེ་མ་སྙིགས་མའི་དུས་ཀྱི་
འདམ་རྫབ་ཏུ། །བསྔགས་འོས་རྣམ་ཐར་གཙང་མའི་བསུང་ཞིམ་ཅན། །འཕགས་ཆེན་
པད་དཀར་གཞོན་ནུ་ཁྱོད་འཁྲུངས་ཞེས། །སྐལ་བཟང་བུང་བ་རབ་དགའི་དར་དིར་སྒྲོག །
- 144 -



བླང་དོར་འབྱེད་པའི་བློ་མིག་མི་གསལ་ཞིང་། །དགེ་བའི་བཤེས་ཀྱི་ལོང་ (ལུང) ཁྲིད་
དང་བྲལ་ཏེ། །མཐའ་འཁོབ་མྱ་ངན་ཐང་དུ་འཁྱམས་པ་ཡི། །སློབ་མའི་ཐ་ཤལ་ཉམ་
ཆུང་དཱ་རི་དྲ། །གང་གི་བཀའ་མཆིད་བཟང་པོས་དབུགས་ཕྱུངས་ཤིང་། །རྣམ་མང་
བདོག་པའི་སྐྱེས་ཀྱིས་ཚིམ་པ་ལས། །དགའ་བའི་གར་དང་བཅས་ཏེ་ཡན་ལག་མཆོག །
ཕྱོགས་དེར་བཏུད་ནས་ལན་བརྒྱར་ཕྱག་བགྱིས་ནས། །སླར་ཡང་ཡིད་ལ་བརྣག་
པའི་མཆིད། །མཐིང་གི་ཨུཏྤལ་གསར་པ་བཞིན། །བྱམས་མགོན་བླ་མའི་སྙན་ཤལ
ལ། །འཁྱུད་པར་འོས་པ་འདི་འབུལ་ཏེ། །ཁྱོད་སྔོན་རྒྱལ་བའི་དཀྱིལ་འཁོར་དབུས། །
གདུལ་དཀའི་འགྲོ་འདི་ངས་འདུལ་ཞེས། །དམ་བཅའི་ཁུར་ཆེན་བཞེས་པ་གང་།
ད་ནི་བདག་གིར་མཛད་པར་རིགས། །སྙིགས་མའི་བརླང་སྤྱོད་མཚོན་ཆར་གྱིས། །
ནམ་ཡང་འབིགས་པར་མི་ནུས་པའི། །སྙིང་སྟོབས་བཙན་པོའི་གོ་ཆ་མཆོག །དཔའ་
བོ་ཆེན་པོ་ཁྱོད་ཀྱིས་བཞེས། །ལྗོངས་འདིར་ཕྱག་ཆེན་པ་དང་རྫོགས་ཆེན་པ། །ཐུབ་
པའི་གསུང་ལས་གོལ་བ་མང་ཞིག་མཆིས། །རྣམ་པ་ཀུན་ཏུ་འཁྲུལ་པའི་དྲི་བྲལ་བ། །
འཇམ་མགོན་བླ་མའི་ལེགས་བཤད་ཁོ་ནར་བས། །དེ་ཕྱིར་བློ་བཟང་རིང་ལུགས་ཡིད་
བཞིན་ནོར། །ལོག་རྟོག་འཁྲུལ་བའི་དྲི་མས་སྦགས་པ་ཀུན། །ལུང་དང་རིགས་པས་
བྱི་དོར་ལེགས་མཛད་དེ། །བཤད་སྒྲུབ་རྒྱལ་མཚན་ཏོག་ཏུ་འགོད་པར་གསོལ། །ལང་
ཚོའི་མེ་ཏོག་ན་རྒའི་བ་མོས་བཅོམ། །ཚེ་ཡི་ཉི་མ་དུས་ཀྱི་ནུབ་རིར་ཕྱོགས། །རྒྱུད་ཀྱི་
ཁང་ཧྲུལ་དགེ་བའི་ནོར་གྱིས་སྟོང་། །བདག་ལ་ཁྱོད་ཀྱིས་ཐུགས་རྗེས་གཟིགས་པར་
རིགས། །སྲིད་པའི་རྩ་བ་གཅོད་བྱེད་རྟེན་འབྱུང་ལམ། །ཐེག་ཆེན་ཆོས་ཀྱི་སྙིང་པོ་བྱང་
ཆུབ་སེམས། །མྱུར་ལམ་རིམ་གཉིས་ཟབ་མོའི་རྟོགས་པ་རྣམས། །ཚུལ་བཞིན་རྒྱུད་ལ་
སྐྱེ་བར་བྱིན་གྱིས་རློབས། །ཁྱོད་ཀྱི་ཞབས་ཟུང་རྡོ་རྗེའི་རང་བཞིན་དུ། །ནམ་ཡང་
གཡོ་བ་མེད་པར་བརྟན་བཞུགས་ནས། །བཀའ་མཆིད་མེ་ཏོག་ཕྲེང་བ་ཡང་ནས་
- 145



ཡང་། །དད་པའི་ཐོར་ཅོག་མཛེས་པའི་རྒྱན་དུ་སྩོལ། །དེ་སྐད་ཞུ་མཆིད་གཉིས་སྐྱེས་
ནི། །ཚིག་དོན་ག ཤོག་རླབས་ཟུང་གཡོབ་ཅིང་། །བདོག་པའི་མེ་ཏོག་མཆུས་ཐོགས་
ཏེ། །ཁྱོད་སྐུ་བྱང་ཆུབ་ཤིང་དྲུང་སོང་། ། ཞེས་རབ་དཀར་ལྷ་དར་མངྒ་ལའི་རྟགས་ཀྱིས་སྤྲས་
པ། གུ་གུ་ཤིའི་སྤོས་ཕོར་ཁེབས་ལྡན། དཀར་ཡོལ་གྱི་མེ་དམ་ཟུང་བཅིས་ཟླ་ཚེས་དགེ་པར་ཕུར་བུ་
ལྕོག་སྤྲུལ་པའི་སྐུ་རིན་པོ་ཆེར་ཕུལ་བའོ། །
- f46 -



རྗེ་བླ་མའི་ཆོས་ཀྱི་གདན་ཁྲི་དང་གཞུང་ས་དགའ་ལྡན་ཕོ་བྲང་གི་
སྲིད་སྐྱོང་ཟུང་འབྲེལ་མཛད་པ་ཅོ་ནེ་མཁན་པོ་
ངག་དབང་ཚུལ་ཁྲིམས་ཀྱི་ཆབ་ཤོག་གི་
ལན་རྨ་བྱའི་བློས་གར།
བློ་བཟང་རྒྱལ་བསྟན་གསེར་གྱི་ཁང་བཟང་རྩེར། །སྐུ་གསུམ་ནོར་བུའི་ཏོག་
གིས་རབ་མཛེས་པའི། །ཆོས་སྲིད་དགེ་ལེགས་རི་མོ་རྣམ་བཀྲའི་གདུགས། །རྣམ་དཔྱོད་
དཔུང་པས་འདེགས་མཁན་གང་དེའི་དྲུང་། །དོན་བཟང་དྲི་ངད་ཞིམ་པོ་ལེགས་
འཐུལ་བའི། །ཞུ་མཆིད་སྙན་ཚིག་ཀ་སྨི་རའི་མེ་ཏོག །གཡོ་སྒྱུ་མིག་སྨན་རྡུལ་ཕྱེས་མ་
སླད་པ། །དམ་པ་རྣམས་ལ་སྐྱེས་སུ་འོས་འདི་འབུལ། །ཁོར་ཡུག་གངས་ཀྱི་ར་བས་
བསྐོར་བའི་ལྗོངས། །མཁས་དང་གྲུབ་པའི་སྐྱེ་བོས་ཡོངས་གང་ཞིང་། །བདེ་སྐྱིད་ལྷ་
ཡི་ཡུལ་ལ་འགྲན་པའི་གནས། །འཇིག་རྟེན་མགོན་པོའི་གདུལ་བྱའི་ཞིང་ཁམས་དེར། །
མཁྱེན་རབ་གསེར་གྱི་དྲ་བས་གདོང་གཡོག་ཅིང་། །བྱམས་དང་བརྩེ་བའི་མྱོས་བུམ་
མངོན་པར་མཐོ། །གཞན་ཕན་ཁུར་ཆེན་འདེགས་ལ་མི་ངལ་བའི། །བཤེས་གཉེན་
གཉིས་འཐུང་དབང་པོ་ཁྱོད་ཉིད་འགྱིང་། །དགའ་ལྡན་ཕྱོགས་ལས་རྣམ་རྒྱལ་ཕོ་བྲང་
དབུས། །མཁྱེན་རབ་འདྲེན་བྱེད་སྟོང་ལྡན་ལྷ་དབང་ཁྱོད། །ཆོས་སྲིད་ས་སྲུང་སྟེང་
ན་བརྗིད་པ་ཡིས། །དྲེགས་ལྡན་ལྷ་མིན་ཚོགས་རྣམས་ཞུམ་པར་བྱས། །ཁྱད་པར་བློ་
བཟང་རྒྱལ་བསྟན་གསེར་གྱི་གདུགས། །ཀུན་ལ་ཕན་པའི་གྲིབ་བསིལ་སྣུམ་པོ་ཅན། །
མཁས་དང་གྲུབ་བརྙེས་བརྒྱུད་པས་རིམ་བཟུང་བ། །དུས་ཀྱི་རིམ་པས་ཁྱོད་ཀྱི་ཕྱག་
ཨ 47 -
i;



ཏུ་སོན། །དེ་ཚེ་ཡིད་དགའ་ཆོས་འཛིན་གཞལ་མེད་ནས། །འཇམ་དཔལ་སྙིང་པོས་
འཛུམ་ཞལ་ཆེར་བཞད་ཅིང་། །རྒྱལ་བའི་སྲས་ཀྱི་འཁོར་དང་བཅས་པ་ཡིས། །ཁྱོད་
ལ་ལེགས་སོའི་དབུགས་དབྱུང་མཛད་པར་ངེས། །འདི་ན་སེར་གཟུགས་བཱ་སུ་ཀུ་བ་
བདག །སྲིད་པའི་འབྲོག་ཏུ་མ་རིག་གཉིད་ལོག་ཅིང་། །ལས་སྣང་རྨི་ལམ་རོལ་བར་
བདེན་ཞེན་པས། །ཡང་དག་ལམ་དུ་འཇུག་པའི་གོ་སྐབས་བྲལ། །ཁྱད་པར་སྣང་
ཤས་གདོན་གྱིས་རྒྱུད་དཀྲུགས་པས། །སྒོ་གསུམ་ཉེས་སྤྱོད་གྱ་ཚོམ་གོམ་སྟབས་ཀྱིས། །
ངན་འགྲོའི་གཡང་ཁ་མཐོན་པོ་འགྲིམ་བཞིན་དུ། །འཚོ་བའི་རྡོག་སྣ་འདྲེད་པར་མ་
གྱུར་ཙམ། །ཁྱོད་ཐུགས་མཉེས་གཤིན་བྱམས་པའི་སྤྲིན་ཕུང་ལས། །བཀའ་མཆིད་
དབྱར་གྱི་རྔ་གསང་ཆེར་བཞད་ཅིང་། །སྐྱེས་བཟང་འདོད་རྒུའི་གྲུ་ཆར་འཇོ་བ་ཡིས། །
བདག་ཡིད་ཞིང་ས་དགའ་བའི་རློན་གྱིས་བརླན། །མཁྱེན་དཔྱོད་ཟབ་ཅིང་ཡངས་
པའི་ཀུན་གསལ་ངོགས། །གཞལ་བྱའི་གནས་ཀྱི་རྒྱུ་སྐར་མི་འཆར་མེད། །དེ་ཕྱིར་གྲུབ་
ཟིན་སྒྲུབ་པ་འོས་མིན་ཀྱང་། །ལྡེམ་དགོངས་གསུང་ལ་དྲང་པོའི་མཆིད་འདི་འབུལ། །
དོན་དང་བྱ་བ་ཉུང་བ་ལྷུར་བླངས་ཏེ། །དབེན་པའི་གནས་སུ་རང་སེམས་འདུལ་བ་
ནི། །དམ་པ་རྣམས་ཀྱིས་བསྔགས་པའི་ཡུལ་ཡིན་ཀྱང་། །སེམས་དཔའ་ཆེན་པོ་དག་
ལ་མཛེས་མ་ཡིན། །དུས་ཀྱི་སྙིགས་མ་བསྟན་པའི་མཐའ་འདི་འདྲར། །ལྷག་བསམ་
དག་པས་རྒྱལ་བའི་བསྟན་པ་ལ། །རི་མོར་བགྱིད་པའི་བསོད་ནམས་གཟུགས་གྱུར་
ན། །དེ་ཡི་སྣོད་དུ་ནམ་མཁའ་འདི་ཡང་ཆུང་། །ཁྱད་པར་མཐའ་དབུས་ཡུལ་གྲུ་ཐ་
དད་དུ། །འབབ་པའི་བཤད་སྒྲུབ་ཆུ་བོ་མ་ལུས་པའི། །འབྱུང་ཁུངས་གངས་ལྗོངས་
ཆོས་ཀྱི་སྡེ་ཆེན་རྣམས། །བསྟན་འགྲོའི་ཕན་བདེའི་རྩ་བ་ཉག་གཅིག་ཡིན། །དེང་དུས་
ལྗོངས་དེར་མདོ་སྔགས་བསྟན་པའི་མཚོ། །ཐུགས་བསྐྱེད་རྨད་བྱུང་ཀླུ་དབང་ཁྱོད་
དྲིན་ལས། །འཁོར་ལོ་གསུམ་གྱི་རླབས་ཕྲེང་འཕྱུར་བ་ལ། །བློ་གསལ་ངང་མོའི་ཚོགས་
- 148 -



རྣམས་རྩེན་ཞེས་ཐོས། །དགའ་ལྡན་ཕྱོགས་ལས་རྣམ་རྒྱལ་ཕོ་བྲང་གི །གཙུག་ལག་
ལུགས་བརྒྱུའི་ཚོན་རིས་ཆེས་བཀྲ་བའི། །བསྟན་སྲིད་དཀྱིལ་འཁོར་གྲུ་ཟུར་མ་
ཉམས་པ། །འདི་ཡང་ཁྱོད་ཀྱི་ལྷག་བསམ་དྲང་ཐིག་མཐུ། །དགེ་བཅུ་ནོར་བུའི་དྲ་བ་
ཡོངས་འཁྲིགས་པའི། །བཀའ་ཁྲིམས་རྫིང་བུ་མ་རུངས་དྲེགས་པ་འགས། །བརླང་སྤྱོད་
རུས་སྦལ་འགྲོས་ཀྱིས་རྙོག་བྱས་པ། །ལྷག་བསམ་ཀེ་ཏ་ཀ་ཡིས་སྒྲུངས་པར་མཛད། །
དེ་ཕྱིར་འཕྲིན་ལས་ཉི་ཟླའི་སྐེ་རགས་ཅན། །ཡོན་ཏན་རིན་ཆེན་རྡུལ་བརྩེགས་ལྷུན་
པོ་ཁྱོད། །སྐལ་བཟང་ལེགས་བྲིས་ཀུན་གྱི་ཉེར་འཚོའི་གཞིར། །རྒྱ་མཚོ་རྡུལ་སྙེད་
བསྐལ་པར་བརྟན་གྱུར་ཅིག །ལེགས་བྱས་སྐྱེད་མོའི་ཚལ་དུ་ཉེར་བལྟམས་པའི། །
བཀའ་མཆིད་པད་དཀར་གཞོན་ནུ་དུས་ཀུན་ཏུ། །དགེ་བའི་གཏམ་གྱི་བུང་བའི་
དབྱངས་འགྲོགས་པས། །མིག་དང་ཡིད་ལ་དགའ་བའི་དཔལ་སྩོལ་ཅིག །དེ་སྐད་
ལྷག་བསམ་དུང་ཆོས་ཁོག་པ་ལས། །འཕྲིན་དུ་གསོལ་བའི་གཏམ་བཟང་དྲི་ཡི་
ཆབ། །རྣམ་དཔྱོད་ཀུ་ཤའི་རྩེ་མོས་ཉེར་བླངས་ཏེ། །ཁྱོད་ཐུགས་སིམ་པའི་བསང་
གཏོར་ཉིད་དུ་འབུལ། །ཞེས་གཟིགས་རྟེན་ལྷ་རྫས་ནང་མཛོད། གུ་གུ་ཤིའི་ཕུད་ཕོར་སྟེགས་
བཅས། མཛོད་གོས་ཡུག་ཆེན་བཅས་ཟླ་ཚེས་དགེ་བར།
- 【49 ,



ཆོས་སྡེ་བཀྲ་ཤིས་འཁྱིལ་ནས་སྟོང་འཁོར་སྤྲུལ་སྐུས་ཆབ་ཤོག་
སྙན་ངག་གི་ལམ་ལས་དྲངས་པ་སྤྲིངས་པའི་ལན་
པད་དཀར་གཞོན་ནུ།
ཐུབ་བསྟན་གངས་ཀྱི་རི་བོའི་སྤོར་འགྱིང་ཞིང་། །རྨད་བྱུང་བློ་གྲོས་མཐུ་སྟོབས་
རབ་ཏུ་རྒྱས། །ལུང་རིགས་ང་རོས་རྒོལ་ངན་ཝ་སྐྱེས་ཚོགས། །མཐར་བྱེད་སྨྲ་བའི་སེངྒེ་
གང་དེའི་དྲུང་། །གསུང་རབ་ལི་ཤི་ཟོས་པ་ཡིས། །བློ་གྲོས་སྤོས་ཀྱི་གླང་པོའི་ཁ། །ལེགས་
བཤད་དྲི་ཡིས་བསྒོས་པ་ལས། །དབུགས་ཀྱང་མངར་པོར་འཐུལ་མིན་ནམ། །དེ་སླད་
བློ་གྲོས་ལྷ་ཡི་སྐྱེད་ཚལ་ལས། །འོངས་པའི་ཞུ་མཆིད་ཨུཏྤལ་གསར་བའི་ཕྲེང་། །སྡེབས་
ལེགས་བུང་བའི་དབྱངས་དང་འགྲོགས་པ་འདི། །ཁྱོད་ལ་མགྲིན་པའི་རྒྱན་དུ་འབུལ་
བར་བགྱི། །ཐུབ་བསྟན་རིན་ཆེན་ཤིང་རྟ་དེང་གི་དུས། །མི་བཟད་སྙིགས་མའི་
འདམ་དུ་བྱིང་བ་གང་། །འདོན་ལ་ཕྱོགས་བཅུའི་རྒྱལ་རྣམས་བཀའ་བགྲོས་ནས། །
དཔའ་བོ་ཁྱོད་ཉིད་ཆེད་དུ་མངགས་པ་བཞིན། །ཨེ་མ་རྟག་བརྟན་བརྩོན་འགྲུས་གྲུ་
བཞོན་ཏེ། །ལུང་དང་རིགས་པའི་སྐྱ་བ་ཟུང་གཡོ་བས། །གཞུང་ལུགས་འབུམ་སྡེའི་
ཆུ་གཏེར་མཐའ་འཇལ་བའི། །དེད་དཔོན་མཆོག་ཏུ་གྲུབ་ཅེས་ཐོས་པས་ཚིམ། །
བཀའ་མཆིད་ངོ་མཚར་སྙན་ཚིག་མེ་ཏོག་གསར། །སྐྱེས་བཟང་ལོ་འདབ་ཕང་ཕུང་
གཡོ་བཞིན་དུ། །རྗེས་བརྩེའི་ཕྱག་རིང་རྐྱང་བས་ཉེར་སྩལ་བ། །དགའ་བའི་འཛུམ་
དང་བཅས་ཏེ་བདག་གིར་བྱས། །འདི་ན་ལས་ཀྱི་སྐུད་པས་བཙེམ་པ་ཡི། །ཁམས་
མང་འདུས་པའི་བླ་གོས་མ་རལ་ཞིང་། །སེམས་ཀྱི་རྟ་རྒོད་ཆོས་སྲིད་འདྲེས་མ་ཡི། །རྣམ་
150 -



མང་བྱ་བའི་ལམ་དུ་རྒྱུག་བཞིན་མཆིས། །གང་གི་མཁྱེན་བཟང་དྲི་མེད་མེ་ལོང་དུ། །
འཆར་མིན་ཤེས་བྱའི་རི་མོ་མ་དམིགས་ཀྱང༌། །ཟླ་འོད་ཕོག་པ ས་གངས་རི་ཚེས་
གསལ་བཞིན། །གྲུབ་ཟིན་སྒྲུབ་པའི་སྙན་བསྐུལ་འདི་དགོངས་རིགས། །དེང་དུས་
བསྟན་འཛིན་ཕལ་ཆེར་ཤིང་བལ་བཞིན། །ཆོས་བརྒྱུད་རླུང་གིས་མཐའ་དབུས་ཀུན་
ཏུ་བདས། །བཤད་སྒྲུབ་ཆོས་ཀྱི་རྒྱལ་མཚན་འགྲེལ་ཕྱོགས་ཀྱང་། །སྙིང་སྟོབས་དཔུང་
བས་འདེགས་པ་ཉིན་སྐར་ཙམ། །དུས་འདིར་སྐྱེས་མཆོག་ཁུ་བྱུག་གཞོན་ནུ་ཁྱོད། །
ལེགས་བཤད་གླུ་དབྱངས་ལྷང་ལྷང་སྒྲོག་ཐོས་པས། །ཐུབ་བསྟན་དབྱར་གྱི་ལང་ཚོ་
ད་དུང་ཡང་། །རེ་ཞིག་གནས་སྙམ་བདག་ཅག་ཡིད་རབ་སྤྲོ། །ན་ཚོད་ཆེས་ཕྲའི་སྒོ་
ངའི་སྦུབས་ནས་ཀྱང་། །ལེགས་བཤད་དབྱངས་སྒྲོག་ཀ་ལ་པིངྐ་ཁྱོད། །ལུང་རིགས་
འདབ་ཟུང་བརྩོན་པས་ཆེས་བསྐྱོད་དེ། །ཡོངས་རྫོགས་ཐུབ་བསྟན་མཁའ་ལ་དེང་
འཕུར་ཞིག །འདི་ན་རང་རང་འདོད་པས་བཏགས་པ་ཡི། །ཆོས་ལུགས་ཚོང་དུས་ཟོང་
ལྟར་གྲངས་མང་ཡང་། །མདོ་སྔགས་ལྟ་སྤྱོད་འཁྲུལ་མེད་འཐད་ལྡན་གྱི། །ཆིག་སྐྱ་ཐུབ་
པ་དགེ་ལྡན་པ་ལས་སུ། །འོན་ཀྱང་དུས་ཀྱི་འགྱུར་བ་མི་བཟད་པས། །ཡབ་རྗེ་བླ་མའི་
ཐུགས་ཀྱི་བཅུད་ཕྱུང་བའི། །ལེགས་བཤད་གླེགས་བམ་ཕལ་ཆེར་རྡུལ་ཁྲོད་དུ། །གཡོ་
མེད་ངལ་གསོར་བསྟི་འདི་མཆི་མ་དཀུ །དེ་ཕྱིར་ལེགས་བཤད་དཀའ་གནས་ལྕགས་
ཀྱི་གཞུ། །ཁྱོད་བློ་དཔའ་བོའི་རྩལ་གྱིས་ལེགས་འཐེན་ནས། །དྲེགས་ལྡན་རྒོལ་ངན་
མཐའ་དག་སྤ་བཀོང་ལ། །ཕྱོགས་ལས་རྣམ་རྒྱལ་གྲགས་པའི་རྔ་ཆེན་རྡུངས། །ཕུན་
ཚོགས་གཞི་རྟེན་གང་སྐུའི་ཞབས་ཟུང་གིས། །བསྐལ་པ་རྒྱ་མཚོར་ས་འདིར་དཔལ་
སྦྱིན་ཕྱིར། །བསླུ་མེད་རིན་ཆེན་གསུམ་ལ་ཡང་ཡང་དུ། །གསོལ་བ་འདེབས་ལ་བདག་
ཀྱང་ནན་ཏན་བགྱིད། །མཁའ་ལ་ཉི་མ་ས་ལ་པདྨ་གཉིས། །རིང་ཡང་མཛའ་བ་འགོག་
པ་མེད་པ་བཞིན། །གནས་ཀྱིས་བསྐལ་ཡང་ཕན་ཚུན་མཛའ་གཅུགས་སེམས། །ཆད་
- 5 -



མེད་ལུ་གུ་རྒྱུད་དུ་འབྲེལ་བར་མཛོད། །ལེགས་བྱས་དབྱར་གྱི་དཔལ་མོ་མྱུར་འོང་
བའི། །གཏམ་སྙན་དང་པོ་སྒྲོག་པའི་ཕོ་ཉ་བ། །འཕྲིན་ཡིག་ཁུ་བྱུག་གཞོན་ནུ་དགེ་
བའི་ཉིན། །བཀྲ་ཤིས་རྒྱ་མཚོར་འཁྱིལ་བའི་ངོགས་སུ་སོང་། །
- 152



ཀུན་མཁྱེན་བླ་མ་དཀོན་མཆོག་འཇིགས་མེད་དབང་པོ་དགེ་ལྡན་
བསྟན་པའི་ཆུ་མགོ །ཆོས་རྗེ་དོན་གྲུབ་རིན་ཆེན་གྱི་གདན་ས་བྱ་
ཁྱུང་བྲག་གི་མཁན་ཁྲིར་ཕེབས་པ་ལ་ལེགས་སྐྱེས་འབུལ་བར་
རིགས་ཀྱི་ཚ་བོ་ནོ་མིན་ཧན་སྤྲུལ་སྐུ་བློ་བཟང་བསྟན་འཛིན་
དར་རྒྱས་བཏང་སྐབས་ཞུ་འཕྲིན་དུ་ཕུལ་བ་ལྷའི་རོལ་མོ།
དཔལ་ལྡན་མཁས་གྲུབ་བྱེ་བའི་ཟུར་ཕུད་ལ། །བཀྲ་ཤིས་འཁོར་ལོས་མཚན་
པའི་ཞབས་སེན་གྱི། །ངོ་མཚར་ཅོད་པན་འགོད་པའི་བསྟན་འགྲོའི་མགོན། །མཚུངས་
བྲལ་ཆོས་ཀྱི་རྒྱལ་པོའི་ཞབས་པད་དྲུང༌། །སྙན་ཚིག་ཕུན་སུམ་ཚོགས་པའི་དྲི་བསུང་
ཅན། །དགེ་བའི་ཞུ་མཆིད་མེ་ཏོག་གསར་པའི་འཕྲེང་། །དད་པའི་སོར་མོས་ལེགས་
བསྟར་འབུལ་བ་འདིར། །དགྱེས་པའི་སྤྱན་གྱི་བུང་བ་རྩེན་དུ་གསོལ། །ཚད་མའི་སྟོན་
པ་ཀུན་མཁྱེན་ཙོང་ཁ་པའི། །ཡོངས་སུ་འཛིན་པའི་ནོར་བུའི་ཅོད་པན་མཆོག །དོན་
ཀུན་གྲུབ་པའི་རིན་ཆེན་ཞེས་གྲགས་པ། །གང་དེའི་ཆོས་ཀྱི་རྒྱལ་སྲིད་ཡངས་པའི་
ཁྲིར། །སྟོབས་བཅུ་མངའ་བ་སྙིགས་མའི་མགོན་པོ་ཁྱོད། །རྣམ་འདྲེན་ཀུན་གྱིས་མགྲིན་
གཅིག་བླངས་པའི་དབྱངས། །ཕུན་ཚོགས་ཤིས་པའི་ཚིག་གིས་མངའ་གསོལ་ཞིང་། །
བསྔགས་པའི་མེ་ཏོག་གསར་པ་སིལ་མ་བཀྲམ། །ལེགས་བཤད་འོད་ཟེར་སྟོང་གི་དྲ་
བ་ཅན། །བཤེས་གཉེན་སྨྲ་བའི་ཉི་མ་ཁྱོད་ཤར་བས། །བླང་དོར་རི་མོ་སྒྲིབ་པ་རྨོངས་
ཆེན་གྱི། །མུན་པའི་གཡུལ་ལས་ས་འདི་རྣམ་པར་རྒྱལ། །ཕྱོགས་རེའི་ཡོན་ཏན་འོད་
འཕྲོ་རྒྱུ་སྐར་གཟུགས། །མང་ཡང་མདོ་སྔགས་རིག་གནས་ཆ་ཤས་ཀུན། །རྫོགས་པའི་
- 153 -



ཟླ་བ་ད་གཟོད་འོངས་སོ་ཞེས། །བློ་ལྡན་ཀུནྡའི་ཚོགས་རྣམས་འཛུམ་དཀར་བཞད། །
གདུལ་བྱའི་རླུང་གིས་ཇི་ཙམ་བསྐུལ་བ་བཞིན། །རྣམ་པར་དགེ་བའི་དྲི་བཟང་ཆེར་
ལྡང་བ། །ཁྱོད་ཀྱི་ཡོན་ཏན་ཕུང་པོ་ཙན་དན་ཤིང་། །མཁས་རློམ་ལྗོན་པ་ཕལ་གྱིས་
བསྒྲུན་དུ་མེད། །གནའ་དུས་ལུང་རྟོགས་ཡོན་ཏན་ཨམྲྀཏས། །ཡོངས་གང་མཁན་
བརྒྱུད་གསེར་གྱི་ཀེ་ལ་ཤ །འཕྲེང་བར་བསྒྲིགས་པས་རིམ་བཞིན་སྐལ་བཟང་ལ། །
ལེགས་བཤད་བདུད་རྩིའི་དགའ་སྟོན་ཅི་ཡང་སྤེལ། །བར་སྐབས་ཤིག་ནས་དུག་
གསུམ་བ་ཚྭའི་ཆུས། །ཉེར་གཏམས་བླུན་པོ་རྫ་ཡི་བུམ་པ་འགའ། །ཚུལ་འཆོས་རྨ་བྱའི་
སྒྲོ་ཡིས་ཁ་བརྒྱན་ནས། །རིགས་མཐུན་བླུན་པོའི་མགོ་ལ་དབང་རབ་བསྐུར། །སྐབས་
འགར་སྟོབས་འབྱོར་འདུ་འཛིས་རབ་བཏེག་པའི། །མཐོན་པོའི་ཁྲི་ལ་འགྱིང་བའི་
བླ་ཆེན་འགའ། །ལེགས་བཤད་གསུང་གི་སྣང་བ་མི་སྩོལ་བར། །ལྷ་སྐུའི་གསོབ་བཞིན་
མཆོད་ཡུལ་ཙམ་དུ་བཞུགས། །དེ་ཕྱིར་ལེགས་བཤད་གཞུང་ལུགས་ཕལ་མོ་ཆེ། །རྒྱུད་
ཆད་པི་ཝཾ་ཇི་བཞིན་སྒྲ་མེད་དུ། །གྱུར་འདི་ཁྱོད་གསུང་ཚངས་པའི་དབྱངས་སྙན་
པོས། །སྐལ་བཟང་རྣ་བའི་བཅུད་དུ་དེང་བསྒྲག་གསོལ། །ཤར་ཕྱོགས་རིག་པའི་
དཔའ་པོས་ཆོས་ཀྱི་རྔ། །བརྡུང་བས་འགྲོ་མང་མ་རིག་གཉིད་ལས་བསླང་། །དེ་བཞིན་
མཁས་པའི་དབང་ཕྱུག་ཁྱོད་ཀྱིས་དེང་། །ལེགས་འདོམས་བདུད་རྩིས་སྐལ་ལྡན་ཚིམ་
མཛད་གསོལ། །ཁྱད་པར་འཕགས་བོད་མཁས་གྲུབ་མ་ལུས་པའི། །ཐུགས་ཀྱི་ཉིང་ཁུ་
སྐྱེས་བུ་གསུམ་གྱི་ལམ། །ཚུལ་བཞིན་ཉམས་སྟར་མང་ཐོས་བསམ་གཏན་པས། །དབེན་
པའི་རི་སུལ་འགེངས་པའི་བཀའ་དྲིན་སྩོལ། །འདི་སྣང་རྣ་གོང་ཨུཏྤལ་ཕོན་པོ་ནི། །
རྒས་པའི་བ་མོའི་རེག་པས་སྙིགས་གྱུར་ཅིང་། །ཕྱི་མའི་དོན་གྲུབ་ཆོས་ཀྱི་ནོར་བུའི་
རྒྱུན། །མ་རྙེད་གྱི་ནར་ལུས་པའི་སློབ་གཟུགས་བདག །མདོ་སྨད་ས་ཡི་ཐིག་ལེ་སྐུ་
འབུམ་ཞེས། །ལུམྦིའི་སྐྱེད་ཚལ་གཉིས་པ་གང་དེ་ཡི། །ཆོས་ཀྱི་ཁྲི་ལ་འདུག་པར་འོས་
- 154 -



སོ་ཞེས། །འདུས་པའི་ཚོགས་ཀྱིས་མགྲིན་གཅིག་གླེང་བ་ན། །བོང་བ་གསེར་དུ་
གཟིགས་པའི་དགེ་འདུན་སྡེའི། །བཞེད་པ་སྐོང་ཕྱིར་ཆོས་ཀྱི་སྡེ་ཆེན་དེའི། །ལུགས་
གཉིས་ཟུང་དུ་འཇུག་པའི་ཁུར་ཆེན་པོ། །ལྷག་བསམ་དཔུང་བས་འདེགས་ལ་མངོན་
དུ་ཕྱོགས། །དམ་པའི་དྲིན་ལས་ཆོས་བཞིན་སྤྱོད་པ་ཡི། །གོམ་སྟབས་ལེགས་ལམ་དྲང་
པོར་འ གོད་ཤེས་ཀྱང་། །ངན་གཡོ་སྤྲེའུའི་རྩལ་ལ་མི་སྦྱངས་པས། །སྙིགས་དུས་སྡེ་
དགོན་ནགས་ཁྲོད་འགྲིམ་ལ་རྨོངས། །དེ་ཕྱིར་མཁྱེན་རབ་ལག་འགྲོའི་སྙིང་པོ་ལས། །
བླང་དོར་སྟོན་པའི་བསླབ་བྱ་དྲི་བསུང་ཅན། །བཀའ་འཕྲིན་མ་ལ་ཡ་རླུང་དང་
འགྲོགས་ཏེ། །མི་ཤེས་ཚ་གདུང་སེལ་བའི་བཀའ་དྲིན་ཞུ། །སྙན་ཚིག་དབྱངས་ཀྱི་ང་
རོའི་རྒྱུད་མང་པོ། །སྙིམ་པར་ཐོགས་པའི་ཞུ་མཆིད་གནྡྷཛྷ། །བཀྲ་ཤིས་དར་གྱི་པཉྩ་
ལི་ཀ་ཅན། །ཁྱོད་དྲུང་ཆོས་ཀྱི་མདུན་ས་ཆེ་དེར་སོང་། །
- 155



གོང་མ་ཡུང་ལོ་རྒྱལ་པོ་སོགས་ཀྱི་ལུང་ལས་བསྔགས་ཤིང་གྲུབ་ཐོབ་ཀྱི་
བླ་བརྒྱུད་རིམ་པར་བྱོན་པ་གྲོ་ཚང་གོའུ་ཏམ་སྡེ་ནས་མཁན་པོ་བློ་
བཟང་བསྟན་པའི་ཉི་མས་འཕྲིན་ཡིག་ཚིགས་སུ་བཅད་པ་
ཏཱ་ལའི་ལོ་མར་བྲིས་པའི་རྒྱ་དཔེ་བཅས་བྱུང་བའི་ལན་
གནས་ཚུལ་རྗེན་པར་འཆར་བའི་མེ་ལོང་།
བློ་གྲོས་བཟང་པོའི་འོད་ཟེར་འབུམ་ཕྲག་གིས། །བཤད་སྒྲུབ་བསྟན་པའི་པད་
ཚལ་སྐྱོང་མཁས་པའི། །ངོ་མཚར་སྐྱེ་འཕྲེང་ཉི་མ་ཡང་ཡང་དུ། །ཤར་བའི་མཆོག་གི་
སྤྲུལ་སྐུའི་སྙན་དབང་དྲུང་། །མཛའ་གཅུགས་སོར་མོ་སྲེད་ལྡན་གཞོན་ནུ་ཡིས། །བློ་
གྲོས་བཻཌཱུརྱ་འཕང་འགྲོ་ན་ཆུང་མ། །བསྐུལ་ལས་ཉམས་དང་འགྱུར་བའི་འཇོ་སྒེག་
གིས། །སྙན་ཚིག་དྲུག་ལྡན་གླུ་དབྱངས་ལེན་འདི་གསོན། །དེང་ཁྱོད་མཁྱེན་བཟང་ཐ་
གྲུ་ཡངས་པའི་གཞིར། །རྨད་བྱུང་ཡོན་ཏན་མེ་ཏོག་འབུམ་བཞད་ཅིང་། །མ་སྨད་
འཕྲིན་ལས་རྨ་བྱ་གར་བསྒྱུར་བས། །གཟུར་གནས་ཡིད་ཀྱི་བརྟན་པ་འཕྲོག་པ་
ནས། །ཕུལ་བྱུང་དགེ་བའི་མཆིད་ཀྱི་བྱ་མ་རྟ། །སྐྱེས་བཟང་དུ་ཀཱུ་ལ་ཡི་ལྷབ་ལྷུབ་
ཅན། །སྙན་ཚིག་དུལ་བའི་ཁྱུ་མཆོག་ལ་ཞོན་ནས། །འགྲོ་ཀུན་ཐར་པར་འགོད་པའི་
གླིང་དུ་སོན། །དེ་ཚེ་བདག་བློ་མན་ཤེལ་རྩིགས་ངོས་སུ། །གང་གི་ཡོན་ཏན་གཟུགས་
བརྙན་ངོ་མཚར་བ། །ཤར་བས་ཡིད་རབ་དྲངས་ཀྱང་སྐྱེས་ཀྱི་ལན། །འཇལ་བའི་གོ་
སྐབས་རེ་ཞིག་འདུ་འཛིས་འཕྲོག །འདི་ན་ཡུལ་དུས་ངན་པའི་སྨག་རུམ་དུ། །གཅིག་
པུར་རྒྱུ་བའི་ཟླ་བ་གཞོན་ནུ་བདག །སྣ་ཚོགས་རྐྱེན་གྱི་སྒྲ་གཅན་གྱིས་གཙེས་ཀྱང་། །
- 156 ཨ



ལྷག་བསམ་འོད་དཀར་སྤྲོ་ལ་མི་ངལ་ཙམ། །དོན་ཀུན་གྲུབ་པའི་རིན་ཆེན་ཞེས་གྲགས་
པ། །རྒྱལ་བའི་སྲས་དེའི་རིང་ལུགས་གསེར་གྱི་གདུགས། །དུས་ཀྱི་རིམ་པས་ལག་ཏུ་
སོན་པ་གང་། །རེ་ཞིག་འགྱེལ་བ་མེད་པར་བཏེག་པའི་མཐར། །དཀོན་མཆོག་རིན་
ཆེན་ཆོས་ཀྱི་རྒྱལ་སྲིད་ལ། །འཇིགས་མེད་རྣམ་དཔྱོད་སྤོབས་པས་དབང་བསྒྱུར་བ། །
ཆོས་ཀྱི་རྒྱལ་པོ་སྲིད་ཞིའི་གཙུག་གི་རྒྱན། །མཚུངས་མེད་དེ་ཡི་ཕྱག་ཏུ་ཉེར་གཏད་
ནས། །སྣ་ཚོགས་འདུ་འཛི་རྔོན་པས་གཙེས་པ་ཡིས། །གཏིང་ནས་སུན་པའི་བདག་
ཡིད་རི་སྐྱེས་བུ། །རི་སུལ་ནོར་བུའི་ཕུག་ཡངས་ཉམས་དགའ་བར། །བག་ཕེབས་
དལ་གྱིས་རྒྱུ་བར་མངོན་ཕྱོགས་ཀྱང་། །དགོན་ལུང་ཞེས་བྱར་གྲགས་པའི་ཚང་ཚིང་
ནགས། །གཡོ་ཅན་སྐྱེ་བོ་དབྱི་མོང་ཤིང་མང་པོ། །བསམ་སྦྱོར་གྱི་གྲུའི་ཡལ་ག་ཆེར་
འཛིང་པས།།ལེགས་ལམ་བགྲོད་དཀའ་དེ་ལ་
ལས་ཐར་མ་གྱུར། །མ་རུངས་སྐྱེ་བོ་སྤྱང་ཀི་
ཅི་བདེར་རྒྱུ། །གཡོ་ཅན་ཝ་སྐྱེས་ཚོགས་ཀྱིས་སྐད་ངན་འདོན། །བློ་ལྡན་རི་བོང་གབ་
ས་ཚོལ་བ་ཡི། །སྐྱི་གཡའི་གནས་དེར་རེ་ཞིག་ངལ་བ་བསྟེན། །མཛད་བཟང་འོད་སྟོང་
འགྱེད་པ་སྔོན་རབས་ཀྱི། །དམ་པའི་ཉི་མ་མང་ཞིག་རིམ་ཤར་ཡང་། །ལེགས་ལམ་ཆ་
ཙམ་སྣང་བར་མ་ནུས་པའི། །བྱང་ལྟའི་གཅོང་རོང་འདི་འདྲ་ཡིད་འབྱུང་གནས། །
རྐང་ལག་ངལ་མེད་རྒྱུན་དུ་འབད་ན་ཡང་། །འབྲས་བུ་མཐོ་ན་ལོ་རེའི་འབྲུ་བསོད་
ཙམ། །བཞུགས་ཁྲི་མཐོ་ལ་ཀུན་གྱིས་བརྙས་བྱེད་པ། །ཐ་གའི་གདན་ས་གཉིས་པར་
ཁོ་བོ་འཁོད། །ཐོག་མར་ཕྱག་འཚལ་ཕྲག་པར་བཀུར་ན་ཡང་། །རིམ་གྱིས་ཆུང་བརྡེགས་
ཆེ་བརྡེགས་སྤེལ་བའི་མཐར། །ཁ་མཆུའི་ཏོག་སྒྲ་ཕྱུང་ཏེ་འདོར་བ་ཡི། །གནྟིའི་ངང་
ཚུལ་འཛིན་ལ་མངོན་དུ་ཕྱོགས། །དེ་ཚེ་མདོ་སྨད་ས་ཡི་ཐིག་ལེ་མཆོག །ལུམྦི་ནིར་
འགྲན་སྐུ་འབུམ་ཞེས་གྲགས་པ། །གང་དེའི་ཆོས་ཀྱི་ཁྲི་ལ་དབང་བསྒྱུར་ནས། །ལེགས་
བཤད་དགའ་སྟོན་འགྱེད་པར་ཁྱོད་འོས་ཞེས། །བཙན་པོའི་ལུང་དང་ཁས་དྲག་
- 157



འདོད་ཁྱེར་དང་། །ནོར་གྱིས་བླུས་མིན་གཟུར་གནས་འདུས་པའི་སྡེས། །བཅོས་མིན་
རེ་བས་མགྲིན་གཅིག་གླེང་དང་ལྷན། །ལྷ་སྲུང་ལུང་གིས་བསྔགས་པའི་མེ་ཏོག་གཏོར། །
འོན་ཀྱང་དོན་བཟང་འབྲས་སྨིན་ལོང་མཆིས་པའི། །གཞོན་ལུས་ལྗོན་པ་རྐྱེན་ཐེག་
ཡང་ཟོར་ཅན། །ལས་དོན་སྣ་མང་རླུང་གིས་ལྡེམ་ལྡེམ་དུ། །སྡེ་དགོན་ནགས་ཁྲོད་
བསྐྱོད་ན་འཐད་མོད་ཀྱི། །རྒས་ཁོག་ལུས་ཀྱི་རྒྱལ་མཚན་པགས་པའི་གོས། །ལྷབ་ལྷུབ་
འཕྱང་བ་གཉེར་མའི་ཤམ་བུ་ཅན། །མགོ་སྐྱེས་དཀར་པོའི་ཏོག་གིས་མཚན་པ་
འདི། །བསྟན་སྲིད་ཁང་བཟང་རྒྱུན་དུ་ཅི་ལྟར་འོས། །གཞོན་ནུའི་ལང་ཚོ་དར་བའི་
འདོད་ལྡན་སྐབས། །ཚངས་སྤྱོད་དཀའ་ཐུབ་བསྟེན་པའི་རྒན་མོ་ཞིག །སྐྲ་དཀར་
ལན་བུ་རིན་ཆེན་དོ་ཤལ་གྱིས། །བརྒྱན་ཏེ་བག་མར་འགྲོ་བཞིན་མཛེས་མིན་ཡང་། །
ངུར་སྨྲིག་བླ་གོས་མདངས་ཀྱིས་སྔོ་བསངས་མའི། །འགྲམ་པར་ལི་ཁྲིའི་ཐིག་ལེ་འགོད་
སྙམ་པའི། །བགྲང་ཡས་དགེ་འདུན་ཐུགས་ཀྱི་རེ་བའི་འབྲས། །སྨིན་པར་མི་བགྱིད་
དེ་ཡང་ཚུལ་མ་ཡིན། །དེ་ལྟ་བས་ན་ལེགས་བཤད་འོད་ཟེར་འབུམ། །འགྱེད་པའི་
མཁས་གྲུབ་ཉི་མ་རིམ་བྱོན་གྲངས། །རྨོངས་རྟུལ་མེ་ཁྱེར་ཁོ་བོས་ལེགས་བྱས་ཀྱི། །
རང་འོད་ཐིག་ལེ་འབྱིན་ལ་ཕྱོགས་པར་གྱུར། །ཀྭ་ཡེ་གྲོགས་ཁྱོད་འདི་སྣང་སྒྱུ་མའི་
གར། །སྙིང་པོས་དབེན་པའི་ལྟད་མོར་མ་ཡེངས་པར། །སྙིང་དབུས་ཨཉདྷུ་ཏིའི་ཕོ་བྲ
ང་ན། །རང་རིག་ལྷ་སྐུ་འཛུམ་ཞལ་བཞད་ལ་ལྟོས། །སྲིད་པའི་ནད་བརྒྱ་ཅིག་ཅར་
འཇོམས་བྱེད་པའི། །ངེས་དོན་ཕྱུག་ཆེན་དཀར་པོ་ཆིག་ཐུབ་སྨན། །བརྩེ་ལྡན་བཤེས་
ཀྱིས་སྩལ་འདི་རྙེད་དཀའ་ན། །སྙོམས་ལས་ཕྱག་དར་ཁྲོད་དུ་འདོར་ཕོད་དམ། །
བསྐལ་པར་ལྟོས་མིན་ཚེ་ཐུང་གཅིག་གི་ཡུན། །ཟུང་འཇུག་ནོར་བུའི་ཕོ་བྲང་ཉམས་
དགའ་བར། །བགྲོད་པའི་འཁྲུལ་མེད་ཉེ་ལམ་རྙེད་པ་འདིར། །དེ་རིང་ད་ལྟ་ཉིད་དུ་
འཇུག་པར་རིགས། །གཏན་དུ་བདེ་བའི་བཞིན་རས་འཆར་བའི་སྣོད། །ཆོས་ལྡན་
- 58 -



འཚོ་བའི་དངུལ་དཀར་ཨ་དན། །འགལ་རྐྱེན་གཡའ་ཡིས་གོས་པར་མི་འགྱུར་བའི། །
ཐབས་ཚུལ་བྱི་དོར་བརྩོན་པ་མི་ལྷོད་མཛོད། །དེ་ལྟར་ཚིག་དང་དོན་གྱི་འཁོར་ལོ་
ཟུང་། །བདེ་བར་འཁོར་བའི་འཕྲིན་ཡིག་ཤིང་རྟ་ནི། །མི་ཉམས་མཛའ་བའི་སེམས་
ཀྱི་ཅང་ཤེས་རྟས། །ལེགས་དྲངས་གོའུ་ཏམ་སྡེ་ཞོལ་སོང་བ་དགེ །ཞེས་ལྷ་རྫས་ཁ་བའི་
མདངས་ལྡན་རྟ་མགྲིན་གྱི་སྒོམ་རིམ་རྟ་མཆོག་རོལ་བའི་དགོངས་རྒྱུན་གྱི་གླེགས་བམ་དང་བཅས་ཚེས་
བཟང་པོར།
- 159 -



རྗེ་བླ་མ་འཇམ་དབྱངས་ཆོས་ཀྱི་རྒྱལ་པོས་བཀྲ་ཤིས་འཁྱིལ་དུ་
བྱམས་ཆེན་བཞེངས་པ་གྲུབ་པའི་ལེགས་སྐྱེས་
འབུལ་མི་བཏང་སྐབས་ཞུ་འཕྲིན་དུ་
གསོལ་བ་རྫོགས་ལྡན་ཕོ་ཉ།
jg
ཀུན་ཏུ་བཟང་པོའི་ཡེ་ཤེས་བླ་མེད་མཐུ། །སྙིང་རྗེས་སེམས་ཅན་བསམ་པའི་
རྗེས་འགྲོའི་འཕྲུལ། །ཅིར་ཡང་འཆར་ལས་འགྲོ་ཀུན་ཐར་མཆོག་ལ། །འགོད་པའི་
བཤེས་གཉེན་གཟུགས་སུ་ཉེར་བསྟན་པ། །གང་གི་ཞབས་མཐིལ་འཁོར་ལོའི་མཚན་
བཟང་གི །སྣང་བ་རྟག་ཏུ་འཐུངས་ཕྱིར་སྲིད་པ་ལས། །འདས་པའི་པདྨ་ཕན་བདེའི་
རྡུལ་ཕྲེང་ཅན། །སྐྱེ་དགུའི་གཙུག་གིས་མཆོད་འོས་དེའི་དྲུང་དུ། །ཁྱོད་དྲིན་པདྨའི་
རྩ་བ་མངར་པོ་ཡིས། །བསྐྱེད་བསྲིངས་བློ་གྲོས་གཉིས་འཐུང་ལུས་བརྟས་ཀྱང་། །ཟིན་
མེད་སྣ་ཚོགས་ལས་ཀྱི་གར་བུའི་ལྕིད། །འདེགས་པས་ཉིན་བཞིན་ངལ་ངེས་མཆིད་
འདི་གསོལ། །བསྐལ་པ་རྒྱ་མཚོར་ཉེར་བསགས་བསོད་ནམས་འབྲས། །གཅིག་ཏུ་སྨིན་
པ་མཚན་དཔེ་ཕུང་བོའི་སྐུ །རྡོ་རྗེའི་ཆོས་བདུན་དངོས་པོར་གྲུབ་པ་ཡིས། །ཞིང་
འདི་ཡོངས་སུ་བཟུང་བ་སྐལ་བ་བཟང་། །མཁས་བཙུན་བཟང་པོའི་བསིལ་ལྡན་སྤོ་
ལ་འགྱིངས། །ཐོས་བསམ་སྒོམ་པའི་རྩལ་གསུམ་ཡོངས་སུ་རྫོགས། །འཆད་རྩོད་རྩོམ་
པའི་གད་རྒྱངས་མཐོན་པོ་ཅན། །མཁས་མང་རི་དྭགས་རྒྱལ་པོ་ཁྱོད་གཅིག་ཉིད། །
རྨད་བྱུང་ཐུགས་བསྐྱེད་དབྱིག་འཛིན་ལྟོར་སྦྲུམ་པའི། །སྲིད་པའི་གདུང་བ་འཕྲོག་
པའི་གྲིབ་བསིལ་ཅན། །གཏན་བདེའི་འབྲས་བཟང་ཀུན་ལ་རིས་མེད་དུ། །སྟེར་པའི་
60 ,



དཔག་བསམ་ལྗོན་པ་ཁྱོད་ལས་སུ། །ལེགས་བཤད་སྣང་བས་ཐུབ་བསྟན་ས་ཆེན་
ཁྱོད། །ཅིག་ཅར་གསལ་བར་མཛད་མོད་དེ་བས་ཀྱང་། །མཛད་པའི་ཆ་ཤས་རེར་
ཡང་རྒྱལ་ཀུན་གྱི། །རྣམ་ཐར་རྫོགས་པར་འཆར་འདི་དཔག་དཀའི་འཕྲུལ། །ཕན་
བདེ་རིན་ཆེན་དུ་མས་ཡོངས་གཏམས་པའི། །དཔག་ཡས་མཛད་བཟང་ཆུ་གཏེར་
འདི་མཐོང་ཚེ། །ཕྱོགས་འདིའི་འདྲེན་པར་རློམ་པ་གཞན་དག་གི །སྤྱོད་ཚུལ་རྨིག་རྗེས་
ཆུ་ཡི་རྗེས་འགྲོར་ཟད། །ཟླ་མེད་མགོན་པོ་ཁྱོད་ཀྱི་ཐུགས་རྗེ་དང་། །ལུས་ཅན་བསོད་
ནམས་ཕུང་པོ་ཚོགས་པ་ལས། །མཐོང་བས་རྣམ་པར་གྲོལ་བ་མ་ཕམ་པའི། །སྣང་
བརྙན་མིག་གི་བདུད་རྩི་སྤུངས་པ་བཞིན། །མཚན་དཔེ་ཉི་མ་སྟོང་ཕྲག་འབར་བའི་
གཟིས། །སྡུག་བསྔལ་མུན་པའི་ལང་ཚོ་བཅིལ་བ་དང་། །དགྱེས་འཛུམ་ཟླ་རྒྱས་འོད་
ཀྱིས་ཉོན་མོངས་ཀྱི། །ཚ་གདུང་བསིལ་བའི་འཕྲིན་ལས་ལྷག་ཅིག་གྲུབ། །ཚུལ་དེར་
རངས་པའི་ཡིད་དང་དད་པའི་ཤུགས། །དྲག་ཏུ་གཡོས་པའི་རླུང་གིས་རབ་བསྐྱོད་
པའི། །བདག་ལུས་འཁྲི་ཤིང་འདུད་པའི་གར་དང་བཅས། །བདོག་པ་ཆུང་ངུའི་མེ་
ཏོ ག་འདི་འཐོར་ཏེ། །ཛམྦུ་བྲིཀྵས་མཚན་པའི་གླིང་འདིའི་བསྟན་འགྲོའི་ཕན་དང་
བདེ་བའི་སྲོག །མགོན་ཁྱོད་ཐུགས་རྗེའི་སྨན་ཡོན་ཉིད་ལས་གཞན་དུ་སེམས་པའི་
གནས་མེད་པས། །མི་ཕྱེད་སྐྱིལ་ཀྲུང་གཅིག་གིས་རྡོ་རྗེའི་ཁྲི་ལ་བསྐལ་པ་རྒྱ་མཚོ་
བར། །བརྟན་པར་བཞུགས་ཞེས་སྙིང་ནས་གསོལ་ལོ་རེ་འབྲས་དོན་ལྡན་མཛོད་ཅིག་
གུ །དེ་ལྟར་དད་པའི་སྐྱེད་ཚལ་དུ། །བལྟམས་པའི་ཞུ་མཆིད་འདབ་བརྒྱ་པ། །དགེ་
ལེགས་དྲི་བསུང་འཐུལ་བ་འདི། །མགོན་ཁྱོད་དགྱེས་པའི་མཆོད་པར་འབུལ། །
ཨ 61 -



ངེས་པ་དོན་གྱི་གྲུབ་པའི་དབང་ཕྱུག་ཀློང་རྡོལ་བླ་མ་ངག་དབང་
བློ་བཟང་གིས། སྒྲ་བསྒྱུར་མར་པའི་གདན་སར་བྱང་ཆུབ་
སེམས་ཐུགས་རྒྱུད་ལ་འཁྲུངས་པས། ས་ཆེན་པོའང་
གཡོ་བ་བྱུང་ཚུལ་ཐོས་སྐབས་ངོ་མཚར་བ་དང་
རྗེས་སུ་ཡི་རང་བས་བསྔགས་བརྗོད་
འཕྲིན་ཡིག་ཏུ་སྤེལ་བ་རྒྱལ་སྲས་
དགའ་བའི་ཟློས་གར།
རིན་ཆེན་བྱང་ཆུབ་སེམས་མཆོག་དབང་གི་རྒྱལ། །ཡང་དག་སྒྲུབ་པའི་རྒྱལ་
མཚན་རྩེར་བཀོད་པས། །དོན་གཉིས་འདོད་དགུའི་ཆར་གྱིས་འཇིག་རྟེན་ཀུན། །ཚིམ་
མཛད་གྲུབ་དབང་འགྲོ་བའི་མགོན་དེའི་དྲུང་། །ཡིད་འོང་མང་ཐོས་སྤོབས་པའི་སྒོ་
གདུགས་དང་། །དམ་པའི་མཚན་གྱི་གཙུག་ཕུད་ཀྱིས་སྒེག་ཀྱང་། །རྟག་ཏུ་གྲ་རྒྱས་དུག་
གི་ཁ་ཟས་ལ། །སྲེད་ལྡན་གཉིས་སྐྱེས་མགྲིན་སྔོན་ཅན་དེ་ཡིས། །གང་གི་དོན་ལྡན་
གྲགས་པ་དབྱར་གྱི་རྔ། །ཕྱོགས་ཀུན་ཁྱབ་པར་བཞད་པ་ཐོས་པའི་མོད། །དད་པའི་
མངལ་གྱི་སྙེམ་པ ས་ཡན་ལག་མཆོག །འདུད་པའི་གར་དང་བཅས་ཏེ་འདི་སྐད་
གསོལ། །སྐུ་གསུམ་ནོར་བུའི་ཏོག་གིས་རབ་མཛེས་པའི། །སྒྲུབ་བརྒྱུད་བསྟན་པའི་་་
རྒྱལ་མཚན་དེང་གི་དུས། །ཆོས་བརྒྱུད་རླུང་གིས་གཡོ་བ་མེད་པ་རུ། །མངོན་པར་
བསྒྲེང་བ་ཁྱོད་ཉིད་གཅིག་པུ་ཙམ། །ཁྱད་པར་བསྐལ་པ་བྱེ་བར་མཚན་ཙམ་ཡང་། །
རྙེད་དཀའ་རྒྱལ་སྲས་རྣམས་ཀྱི་སྙིང་གི་ནོར། །རིན་ཆེན་སེམས་མཆོག་བརྙེས་པའི་
- 162



ཡ་མཚན་གཏམ། །འདི་ཀོ་ཐོས་པའི་རྣ་བའང་སྐལ་བ་བཟང་། །དེ་ཚེ་ཆུ་གཏེར་རྣམ་
བཞིའི་འོག་པག་ཅན། །གསེར་ལྡན་དགའ་མས་རང་གི་ལྟོ་བ་རུ། །རྒྱས་སྲས་གཞོན་
ནུ་སྦྲུམ་པ་འཇིག་རྟེན་ལ། །ངོམས་ཕྱིར་རབ་ཏུ་གཡོ་བའི་ཟློས་གར་བསྒྱུར། །ཨེ་མ་མི་
བཟད་སྙིགས་མའི་འདམ་རྫབ་ཁྲོད། །འགྲོ་ལ་ཕན་བདེའི་བསུང་ཞིམ་རྟག་འཐུལ་
བའི། །རྒྱལ་སྲས་པད་དཀར་གསར་པ་འཁྲུངས་སོ་ཞེས། །བདེར་གཤེགས་རྣམས་ཀྱང་
དགྱེས་འཛུམ་ལྷུག་པར་བཞད། །ད་ནི་མཐའ་ཡས་འགྲོ་བ་གདོན་པའི་ཁུར། །སྙིང་
སྟོབས་རྨད་བྱུང་དཔའ་བོ་ཁྱོད་ལ་བབས། །དེ་ཕྱིར་རྟག་བརྟན་བརྩོན་འགྲུས་
གཟིངས་བཅས་ནས། །སྲིད་པའི་མཚོ་ལས་འགྲོ་རྣམས་དེང་སྒྲོལ་ཅིག །དེང་དུས་
ལྗོངས་འདིའི་སྤོང་བ་མཁན་རྣམས་སེམས་ངོ་འཕྲོད་དང་རྩ་ཐིག་རླུང་གི་ཉམས། །
ཉི་ཚེ་ཙམ་ལ་རྟོགས་པའི་ཡང་རྩེར་རློམ་མོད་དེ་ཙམ་ཕྱི་རོལ་མུ་སྟེགས་པ། །བསམ་
གཏན་དངོས་གཞི་སྙོམས་འཇུག་ཐོབ་པ་དག་གི་ཆ་ཙམ་དུ་ཡང་མ་སླེབས་ན། །ཐེག་
པ་ཆེན་པོར་ཆུད་པ་ལྟ་ཅི་འཁོར་བ་ལས་ཀྱང་འཕགས་པར་འགྱུར་མིན་སྙམ། །དུས་
གསུམ་རྒྱལ་བ་ཀུན་གྱི་གཤེགས་ཤུལ་རྒྱལ་སྲས་དམ་པ་རྣམས་ཀྱི་ཐུགས་དམ་མཐིལ། །
ཡོན་ཏན་བྱེ་བའི་གཏེར་གྱུར་ལེགས་པའི་དངོས་ཀུན་འབྱུང་གནས་རིན་ཆེན་སེམས་
མཆོག་ཉིད། །སུ་ལ་མཆིས་ཀྱང་འཇིག་རྟེན་ལྷ་དང་བཅས་པའི་མཆོད་སྡོང་བླ་ན་མེད་
པ་སྟེ། །བདེ་བར་གཤེགས་པ་རྣམས་ཀྱི་གདུང་འཚོབ་མཆོག་ཅེས་ཐུབ་པ་རྣམས་ཀྱིས་
ལན་བརྒྱར་བསྔགས། །དེ་ལྟའི་རྨད་བྱུང་སེམས་མཆོག་བདུད་རྩི་ཡིས། །གང་ཐུགས་
ཤེལ་གྱི་བུམ་བཟང་ཡོངས་གཏམས་པ། །ཁྱོད་ནི་སྨན་གྱི་མྱུ་གུ་ཇི་བཞིན་དུ། །སྐྱེ་རྒུ་
ཡོངས་ཀྱི་གདུང་སེལ་གཅིག་པུ་ཉིད། །དེ་ཕྱིར་སྙིགས་དུས་མ་རུངས་སྐྱེ་བོ་ཡི། །བརླང་
སྤྱོད་མཚོན་གྱིས་མི་ཕིགས་སྙིང་སྟོབས་ཀྱི། །གོ་ཆ་བཙན་པོ་བཞེས་ལ་སྲིད་མཐའི་
བར། །ཞིང་འདི་ཁོ་ནར་འགྲོ་བའི་དོན་དུ་བཞུགས། །དགེ་སེམས་མྱུ་གུ་ཙམ་ཡང་སྐྱེ་
• 163 -



བ་དཀའ་བའི་བདག་རྒྱུད་ཐ་བ་སྐམ་པོ་འདི། །མཆོག་གསུམ་བྱིན་རླབས་སྦྲང་ཆར་
གྱིས་བརླན་བྱམས་དང་སྙིང་རྗེའི་བཤོལ་གྱིས་ལེགས་པར་རྨོད། །བྱང་ཆུབ་མཆོག་
གི་ས་བོན་གྲུང་པོ་བཏབ་པ་ཚོགས་གཉིས་དྲོད་ཀྱིས་བསྐྱངས་པ་ལས། །དོན་གཉིས་
ལོ་ཏོག་སྨིན་པས་འགྲོ་ལ་ཕན་བདེའི་དགའ་སྟོན་འགྱེད་པར་བྱིན་གྱིས་རློབས། །ཚིག་
དོན་འཁོར་ལོ་བདེ་བར་འཁོར་བ་ཡི། །དགེ་བའི་ཞུ་མཆིད་གསེར་གྱི་ཤིང་རྟ་འདི། །
ཁྱོད་ཀྱི་བྱིན་རླབས་ནོར་བུ་འདྲེན་པའི་སླད། །དད་པ་ཁྱུ་མཆོག་དུལ་བས་དྲངས་ཏེ་
སོང་། །ཞེས་གསོལ་བའི་རྟེན་རབ་དཀར་ལྷ་དར་བཟང་གོས་བསྒྲིགས་པའི་རྟེན་ཁེབས། དར་
དཔྱངས་ཟུང་བཅས་གུས་པ་ཆེན་པོས་ཕུལ།
- 64 -



མེ་རྟ་ཧོར་ཟླ་བཞི་བའི་ཚེས་གཉིས་ལ་ཁྱབ་བདག་འཁོར་ལོའི་མགོན་པོ་
ལྕང་སྐྱ་ཐམས་ཅད་མཁྱེན་པ་རི་བོ་རྩེ་ལྔ་ནས་གཟུགས་སྐུ་ཆོས་
དབྱིངས་སུ་ཐིམ་ཚུལ་བསྟན་སྐབས་འཇམ་དབྱངས་གོང་
མ་ཆེན་པོའི་ནང་འཁོར། རྗེ་བླ་མ་ཉིད་ལ་མི་ཕྱེད་པའི་
དད་པ་ཅན་པཱ་རིན་པེའི་ཟི་ཨེ་ཕུ་བདེ་ལེགས་
བཟང་པོས་གནས་ཚུལ་གྱི་འཕྲིན་ཡིག་
ཚིགས་བཅད་ལྷུག་སྤེལ་མ་བྱུང་བའི་
ལན་དུ་སྤྲིངས་པ་སྐྱོ་གླུ་རིང་མོ།
གང་ཐུགས་ཟབ་ཡངས་རིན་ཆེན་འབྱུང་གནས་སུ། །ཉིན་རེ་བཞིན་ཡང་གཙུག་
ལག་ཆུ་ཀླུང་འབུམ། །བབས་ཀྱང་ངོམས་པ་མེད་པའི་ཡ་མཚན་གྱིས། །མཁས་རྣམས་
ཀུན་དགའི་མཆོད་ཡོན་བསྐྲུན་དེ་ལ། །ཕྱི་ཚུལ་དམ་པར་རྫུ་བའི་ཟློས་གར་བསྒྱུར། །
སྨྲ་བའི་ལམ་དུ་ཆོས་ཀྱི་དབྱངས་སྒྲོགས་ཀྱང་། །ཡིད་ནི་མུན་པའི་མལ་དུ་གཉིད་ལོག་
པའི། །འགལ་འདུའི་ཕུང་པོ་བདག་གིས་འདི་སྐད་སྨྲ། །ཀྱི་ཧུད་འཇིག་རྟེན་གསུམ་
གྱི་མགོན་གཅིག་པུ། །བཀའ་དྲིན་འཁོར་མཐའ་བྲལ་བའི་བླ་མ་རྗེ། །མཚན་ཙམ་ཐོས་
པའི་ལམ་དུ་གཤེགས་པ་འདིས། །སེམས་དང་ལྡན་ཀུན་མྱ་ངན་ཁུར་གྱིས་ནོན། །
འགྲོ་བའི་ཕན་བདེའི་སྲོག་གི་རྩ་བ་ཆད། །ཐུབ་བསྟན་རྒྱལ་མཚན་འདེགས་པའི་ཡུ་
བ་ཆག །སྐལ་བཟང་པད་ཚལ་སྐྱོང་བའི་ཉི་མ་ནུབ། །འདི་འདྲའི་སྐལ་ངན་ཁྲོད་དུ་
• 【65 མ



བདག་ཅག་ལུས། །བློ་བཟང་རྒྱལ་བའི་ལེགས་བཤད་དཀའ་གནད་ཀུན། །ཇི་བཞིན་
འདོམས་མཛད་གཅིག་པུ་ཞིང་གཞན་གཤེགས། །ད་ནི་ཡབ་རྗེའི་མདོ་སྔགས་གཞུང་
རྣམས་ཀྱང་། །རྒྱུད་ཆད་པི་ཝཾ་བཞིན་དུ་འགྱུར་བར་ངེས། །བློ་གྲོས་ལྡན་པས་ད་
པ་དཀའ་
གནད་གཞུང་གི་དོན། །དཔྱོད་ཚེ་སྒྲོ་འདོགས་ཐེ་ཚོམ་མདུད་རྒྱ་ཡིས། །བཅིངས་རྣམས་
གསུང་དབྱངས་གཅིག་གིས་བདེ་བླག་ཏུ། །བཀྲོལ་མཛད་མཁས་པའི་མགོན་དང་བྲལ་
འདིས་སྐྱོ། །དབེན་པར་སྒྲུབ་ལ་གཞོལ་རྣམས་ཉམས་རྟོགས་ཀྱི། །བརྡར་ཤ་གཅོད་
དང་གེགས་སེལ་བོགས་འབྱིན་སོགས། །ཁ་བཤད་ཙམ་མིན་རང་གི་མྱོང་བ་བཞིན། །
སྟོན་མཛད་སྒྲུབ་པའི་མགོན་དང་བྲལ་འདིས་སྐྱོ། །ལས་ངན་འབྲས་བུ་ནད་གདོན་
དགྲ་བགེགས་ཀྱི། །འཚེ་བསམ་ནར(མནར, ཏེ་ཅི་བྱ་གཏོལ་མེད་དུ། །གྱུར་རྣམས་
སྟབས་འགྲིག་ཙམ་མིན་བྱིན་རླབས་མཐུས། །དབུགས་འབྱིན་ཉམ་ཐག་མགོན་དང་
བྲལ་འདིས་སྐྱོ། །བརྩེ་མེད་འཆི་བདག་གཤིན་རྗེའི་ཁར་ཆུད་ཅིང་། །འཇིགས་རུང་
ངན་འགྲོའི་གཡང་ལ་མངོན་ཕྱོགས་པའི། །ཉམ་ཐག་འཆི་ཁའི་སེམས་ཅན་མང་པོ་
ཡང་། །ལམ་སྣ་འདྲེན་པའི་མགོན་དང་བྲལ་འདིས་སྐྱོ། །བཤད་སྒྲུབ་བསྟན་པའི་འབྱུང་
གནས་གངས་ཅན་གྱི། །བསྟན་སྲིད་གདུགས་དཀར་འགྱེལ་ལ་ཕྱོགས་པ་ཡང་། །གང་
གི་ཐུགས་རྗེ་དཔུང་པས་ད་བར་བཏེག །ད་ནས་རླུང་ནང་མར་མེ་ལྟ་བུར་སེམས། །
དགེ་ལྡན་བསྟན་པའི་བདག་པོ་རྒྱལ་བའི་དབང་། །ཡབ་སྲས་ཟུང་གི་འཕྲིན་ལས་
ཕྱོགས་ཀུན་ཏུ། །གེགས་མེད་རྒྱས་པའང་མགོན་འདི་ཁོ་ནའི་མཐུ། །ད་ནི་ཅི་ལྟར་
འགྱུར་སྙམ་འཕྱང་མོ་ཉུག །མཐའ་དབུས་འཁོད་པའི་ཐུབ་པའི་རྗེས་འཇུག་ཀུན། །
གང་གི་དྲིན་ལས་འཚེ་མེད་བག་ཡངས་སུ། །འཁོར་མོད་དེང་ནས་ལུང་སྟོང་འབྲོག་
ཁྱིམ་བཞིན། །འཇིགས་ཤིང་ཡ་ངར་འགྱུར་སྙམ་བློ་མ་བདེ། །བསྟན་ལ་སྡང་བའི་སྐྱེ་
བོ་མི་བསྲུན་པ། །སྟོབས་ལྡན་མང་པོའི་བསམ་སྦྱོར་ངན་པ་ཀུན། །མགོན་འདིའི་དྲིན་
- 166



གྱིས་རེ་བ་འབྲས་མེད་གྱུར། །ད་ནི་དེ་ལྟའི་མཐུ་ལྡན་གཞན་སུ་མཆིས། །ཁྱད་པར་ཉོན་
མོངས་གཅོང་ནད་ཀྱིས་བཏབ་པས། །སྡུག་བསྔལ་ཟུག་རྔུས་མནར་བའི་ཉམ་ཐག་
བདག །དམ་ཆོས་སྨན་མཆོག་སྩོལ་བའི་མགོན་གྱིས་བོར། །སྐལ་ངན་ཁོ་བོ་ད་ནི་སུ་
ལ་རེ། །ལས་ངན་ཆོམ་རྐུན་དགྲ་བོས་ལམ་སྒྲུགས་པའི། །སྲིད་པ་འབྲོག་དགོན་
འཇིགས་སུ་རུང་བ་འདིར། །དམ་པའི་མགོན་གྱི་སྐྱེལ་མས་བདག་ཅག་དོར། །ད་ནི་
བདག་ལ་མགོན་སྐྱབས་གཞན་སུ་མཆིས། །བླང་དོར་བལྟ་བའི་འདྲེན་བྱེད་དང་བྲལ་
ཞིང་། །འཕགས་པའི་ནོར་གྱིས་དབུལ་བའི་དམུས་ལོང་བདག །བརྩེ་ལྡན་དགེ་བའི་
བཤེས་ཀྱི་མིག་བུ་སྟོར། །ཀྱི་ཧུད་ད་ནི་ཐར་ལམ་ཅི་ལྟར་འཚོལ། །ཆོས་སྲིད་གང་ནས་
རེ་ས་འཆའ་བའི་གནས། །དྲིན་ཅན་ཡབ་རྗེ་བླ་མ་ཞིང་གཞན་གཤེགས། །སྙིགས་དུས་
མ་རུངས་དམུ་རྒོད་སྐྱེ་བོའི་ཁྲོད། །ཉམ་ཆུང་ཁོ་བོ་གཅིག་པུར་ལུས་འདིས་སྐྱོ། །སྙིགས་
དུས་སྐྱེ་བོའི་ལོག་པར་སྤྱོད་པའི་མཐུས། །དཀར་ཕྱོགས་སྐྱོང་རྣམས་མཐུ་དང་སྟོབས་
བྲི་ཞིང་།།ནག་ཕྱོགས་བདུད་ཀྱི་མཐུ་སྟོབས་དར་དྲགས་པས། །བདུད་ལས་སྤྱོད་པའི་
སྐྱེ་བོ་མགོ་འཕང་མཐོ། །དགྲ་བགེགས་ཤ་ཁྲག་རོལ་ལ་ཆེས་རྔམས་པས། །ཁ་གདངས་
མཆེ་གཙིགས་རྐན་སྒྲ་ཏོག་པ་ཡི། །བསྟན་སྲུང་རྣམས་ཀྱི་དམར་ཟླུམ་ཡེ་ཤེས་སྤྱན། །
སྡང་མིག་གཡོ་བ་དེ་ཡང་ཟུམ་པ་སྙམ། །མ་རུངས་སྙིགས་མའི་དམུ་རྒོད་འདི་དག་
།རྣམ་པར་མི་འཚམ་སྤྱོད་ལ་ཐུགས་ཕྱུང་སྟེ། །མགོན་པོ་དེས་ཀྱང་ཞིང་འདི་ཡོངས་
བཏང་ནས། །མྱང་འདས་ཞི་བའི་ནགས་སུ་གཤེགས་པར་གྱུར། །ཀྱི་ཧུད་ད་ནི་དུས་
ཀྱི་མཐའ་ལ་སླེབས། །སྐྱེ་རྒུ་རྣམས་ནི་མགོན་སྐྱབས་དཔུང་གཉེན་བྲལ། །འདོད་ལྷའི་
བྲན་གྱུར་དྲེགས་པས་མྱོས་པ་འགས། །རང་འདོད་གཟུ་ལུམ་སྤྱོད་པས་ལུགས་གཉིས་
དཀྲུགས། །སྤྱི་སྙོམས་ཁྲིམས་ཀྱང་ཁས་དྲག་ཕྱོགས་སུ་ཡོ། །ཆེན་པོར་རློམ་རྣམས་
ཆགས་སྡང་མཚོན་རྩེ་གཏོད། །ཉམ་ཆུང་རྣམས་ནི་སྲོག་ཀྱང་རང་མི་དབང་། །ཀུན་
བ 167 -



ཀྱང་ངང་ཚུལ་མི་བརྟན་གློག་ལྟར་འགྱུ། །ཀྱེ་མ་སྙིགས་མའི་སྐྱོན་གྱི་མཚོན་རྣོན་པོས། །
ཡང་ཡང་སྙིང་ལ་རྨས་པས་ཉམ་ཆུང་བདག །གཡུལ་ངོ་མཐོང་བའི་སྡར་མ་བཞིན་
འཇིགས་པས། །མྱུར་དུ་དབེན་པའི་ནགས་སུ་འབྲོས་པར་བརྩམ། །ཨེ་མ་ཆགས་སྡང་
འདུ་འཛིས་རབ་དབེན་པའི། །རི་སུལ་ནོར་བུའི་ཕུག་ཡངས་ཉམས་དགའ་བར། །
འཕགས་པའི་རིགས་ལ་གནས་པའི་བདེ་བ་མཆོག །དེ་འདྲ་བརྒྱ་བྱིན་ལ་ཡང་ཡོད་
རེ་སྐན། །མེ་ཏོག་སྣ་ཚོགས་དགའ་བའི་འཛུམ་དཀར་བཞད། །ལྗོན་ཤིང་རྣམས་ནི་
ཡལ་གའི་བསིལ་ཡབ་གཡོབ། །བུང་བའི་ཚོགས་རྣམས་དགའ་བའི་གླུ་དབྱངས་ལེན། །
བྱ་དང་བྱིའུ་སྐད་སྙན་རོལ་མོ་འཁྲོལ། །སྟེང་ན་ཆུ་འཛིན་གསར་པའི་བླ་རེ་བྲེས། །ས་
གཞི་ནེའུ་གསིང་མ་རྐང་མྱུ་གུ་བཀྲམ། །ཕྱོགས་ཀུན་ན་བུན་དར་དཀར་ཡོལ་བས་
མཛེས། །ཁོར་ཡུག་ཡིད་འོང་ས་འཛིན་ཕྲེང་བས་བསྐོར། །ལྷུང་ལྷུང་དལ་གྱིས་འབབ་
པའི་ཉལ་འགྲོ་དང་། །བག་ཕེབས་རི་དྭགས་རྒྱུ་བའི་སྐད་གཉིས་ལས། །རང་སེམས་
མཆོག་ཏུ་ཞི་བ་མྱོང་བའི་གེགས། །ཆགས་སྡང་རེ་དོགས་བསྐྱེད་པའི་གཏམ་གྱིས་
དབེན། །ཨ་ཧོ་པད་མཚོ་མཐོང་བའི་ངང་པ་བཞིན། །དབེན་པའི་དགའ་བདེས་ཡིད་
དྲངས་དཱ་རི་དྲ། །མི་མེད་ལུང་པ་སྟོང་པའི་བྲག་ཕུག་ཏུ། །ཕྱི་མའི་ལམ་གྱི་རྒྱགས་ཕྱེ་
སྒྲུབ་ཏུ་འགྲོ །ཀྭ་ཡེ་དད་པའི་ནོར་གྱིས་ཕྱུག་པ་ཁྱོད། །བསླུ་མེད་རིན་ཆེན་གསུམ་ལ་
བློ་གཏད་ནས། །ཡབ་རྗེ་མཆོག་དེས་རང་གི་བགོ་སྐལ་དུ། །སྩལ་བའི་གདམས་ངག་
ནོར་ལ་སྤྱོད་པར་མཛོད། །སུ་དང་མི་བཤེས་བརྩེ་མེད་འཆི་བདག་གིས། །ཁོ་བོ་རེ་ཞིག་
ཁྲིད་པར་མ་གྱུར་ན། །འུ་ཅག་སླར་ཡང་མི་རིང་ཞལ་འཛོམས་ནས། །ཡ་མཚན་ཆོས་
ཀྱི་གླེང་མོ་བགྱིད་པར་སྨོན། །འོད་དཀར་འགྱེད་པའི་བདུད་རྩིའི་ཟས་ཅན་ལ། །ཀུནྡ་
གཞོན་ནུ་རིང་ནས་རྒོད་པ་བཞིན། །བས་མཐའ་ཆོས་དོན་སེམས་འདོད་བདག་ལ་
ཁྱོད། །ཡུལ་གྱིས་བསྐལ་ཡང་མཛའ་གཅུགས་ཉམས་མེད་འཚལ། །དེ་ལྟར་བདག་བློའི་
- 168 -



རྫིང་བུ་ལས་ཐོན་པའི། །འཕྲིན་ཡིག་པད་དཀར་སྐྱེས་ཀྱི་ལོ་འདབ་ཅན། །གསོང་པོའི་
གཏམ་གྱི་དྲི་ངད་འཐུལ་བ་འདིར། །ཁྱོད་ཀྱི་འདྲེན་བྱེད་བུང་བ་རྩེན་པར་མཛོད། །
- 169 -



ཤིང་སྤྲུལ་ལོ་གསར་སྐབས་སྦྱིན་བདག་
ཧར་ཆེན་ཆིན་ཝང་རཏྣ་
སིདྡྷི་ལ་སྤྲིངས་པ།
བྱིན་རླབས་གཏེར་མཛོད་རྩ་བརྒྱུད་བླ་མ་དང་། །བསླུ་བ་མེད་པའི་སྐྱབས་
མཆོག་རིན་ཆེན་གསུམ། །གནས་གསུམ་མཁའ་འགྲོ་ཆོས་སྐྱོང་སྲུང་མ་ཡིས། །དེང་
འདིར་ཁྱོད་ལ་དངོས་གྲུབ་ཆར་དུ་ཕོབས། །དགེ་མཚན་འབུམ་ཕྲག་ངོམ་པ་བཀྲ་ཤིས་
པའི། །གནམ་ལོ་གསར་པའི་ཟླ་ཞལ་འཛུམ་པའི་དུས། །ཆོས་སྲིད་འཕྲིན་ལས་དཀར་
འཇམ་ཡུག་གཅིག་གིས། །ཕྱོགས་དུས་ཀུན་ཏུ་བདེ་སྐྱིད་དར་བའི་བརྡར། །བཀྲ་ཤིས་
མཚན་མས་སྤྲས་པའི་ལྷ་ཡི་དར། །དྲི་བྲལ་སྲིད་དུ་རིང་བ་འདི་ཕུལ་ཏེ། །མཆོག་གསུམ་
ལྷ་དང་སྲུང་མར་བཅས་པ་ལ། །གསོལ་བཏབ་བདེན་ཚིག་བསླུ་བ་མེད་འདི་བརྗོད། །
ཡེ་ཤེས་ལྔ་ཡི་བདག་ཉིད་སྟོན་པ་ཆེ། །ཚེ་མཐའ་ཡས་པའི་འཇམ་ག
འཇམ་གཉེན་ཕྱག་ཟུང་
གིས། །ཚེ་ཡི་བདུད་རྩིའི་བུམ་པས་སྤྱི་བོ་ནས། །དབང་བསྐུར་འཆི་མེད་ཚེ་ལ་དབང་
ཐོབ་གྱུར། །ལོངས་སྤྱོད་རྨུགས་འཛིན་མཛོད་དང་ཐ་མི་དད། །མངའ་ཐང་བརྒྱ་བྱིན་
འབངས་ལ་བགོ་བཤར་བྱས། །སྤྱི་གཙུག་དཀོན་མཆོག་ནོར་བུའི་ཅོད་པན་གྱིས།
རྟག་ཏུ་བརྒྱན་པའི་དགེ་ལེགས་ལྷུན་གྲུབ་གྱུར། །རྟག་ཏུ་བདེ་བར་འཚོ་བའི་ས་མུ་
དྲ། །ལུགས་ཟུང་འཇིག་པའི་རླབས་ཕྲེང་དུས་མི་ཡོལ། །རིགས་ཀྱི་ཐིག་ལེ་དབུ་བའི་
དོ་ཤལ་ཕྲེང་། །ཡ་མཚན་འཛུམ་དཀར་རིང་དུ་རྒོད་པར་གྱུར། །ཐབས་ཤེས་གསེར་
གྱི་ལག་པ་ཟུང་དག་ལས། །ཉིན་བཞིན་ཚོགས་གཉིས་དངུལ་སྲང་འབུམ་ཕྲག་རེ། །
- 70 -



བབས་པས་
པས་སྐྱེ་རྒུའི་སྲིད་ཞིའི་དབུལ་སེལ་བ། །ཁྱིམ་བདག་ལྷ་རྗེའི་བུ་ཡི་རྗེས་འགྲོར་
གྱུར། །ཕུན་ཚོགས་དགེ་ལེགས་རྒྱ་མཚོའི་དཔལ་གྱི་སྒོ། །འབྱེད་མཛད་དཀོན་མཆོག་
རིན་ཆེན་རྣམ་གསུམ་གྱི། །ཕུལ་བྱུང་བཀྲ་ཤིས་མེ་ཏོག་མནྡཱ་ར། །ཆར་དུ་བསྙིལ་བས་
ཁྱོད་ལ་རྟག་ཏུ་སྐྱོངས། །དེ་ལྟར་ཕུན་ཚོགས་དབྱར་གྱི་དུས། །མྱུར་འོངས་གཏམ་སྙན་
དང་པོ་རུ། །སྒྲོག་པའི་འཕྲིན་ཡིག་ཁུ་བྱུག་བྱ། །གང་སྐུའི་དཔག་བསམ་དྲུང་དུ་སོང་། །
• 171



ལུགས་གཉིས་རྣམ་པར་དཔྱོད་པའི་ཏོ་ཀེར་རང་མཉམ་གྱི་
དྲེགས་ལྡན་ཀུན་གྱི་གཙུག་ཏོར་ལས་མངོན་པར་
འཕགས་པ་ཧར་ཆིན་ཆེན་ཝང་རཏྣ་སིདྡྷི་རང་
ལོ་ང་ལྔ་བའི་སྐྱེས་སྐར་ཉིན་རིང་དུ་འཚོ་
བའི་རྟེན་འབྱུང་གི་སྒོ་འཕར་བསྒྲིགས་
སྐབས་ཤིས་བརྗོད་དུ་སྤེལ་པ།
བཅོམ་ལྡན་ཚེ་མཐའ་ཡས་པའི་འཇམ་གཉེན་ཕྱག་གིས་རབ་བཟུང་འཆི་མེད་
བདུད་རྩིས་ཡོངས་གང་བུམ་པས་ཁྱོད་ཀྱི་སྤྱི་བོའི་གཙུག་ནས་དབང་བསྐུར་བས། །
ལས་དང་ཉོན་མོངས་དེ་འབྲས་སྡུག་བསྔལ་དྲི་མའི་ཚོགས་རྣམས་རབ་བཀྲུས་འཆི་
བ་མེད་པའི་ཚེ་ལ་དབང་ཐོབ་སྟོབས་དང་བསོད་ནམས་གཟི་བརྗིད་རྒྱས། །རྗེ་བཙུན་
རིག་བྱེད་ལྷ་མོའི་ཕྱག་མཚན་ཨུཏྤལ་ལྕགས་ཀྱུ་ཞགས་པས་སྲིད་དང་ཞི་བའི་ལེགས་
ཚོགས་ཐམས་ཅད་བསྡུས་ཏེ་ཁྱོད་ལ་དངོས་གྲུབ་ཏུ། །སྩལ་བས་ལྷ་མིའི་ཆེ་དགུ་
མཐའ་དག་ཁྱོད་ཀྱི་དབང་དུ་འདུས་ཏེ་ལོངས་སྤྱོད་མངའ་ཐང་སྙན་པའི་གྲགས་པ་
དབྱར་གྱི་མཚོ་ལྟར་རྒྱས་གྱུར་ཅིག །
ས 172 -



ཧར་ཆིན་ཆིན་ཝང་གི་དཔོན་མོ་མ་ཎི་དྷ་ར་ལོ་བཞི་བཅུའི་
དགའ་སྟོན་སྐབས་རྟེན་འབྱུང་གི་རྫས་ཅི་རིགས་
སྟེར་ཆ་བགྱིས་སྐབས་ཤིས་བརྗོད་ཆེད་སྤེལ་བ།
རབ་དཀར་ཀེ་ལ་ཤ་ཡི་ས་འཛིན་དབང་པོ་མཚམས་སྤྲིན་གསར་བས་འཁྱུད་
པ་ཇི་བཞིན་མཛེས་སྡུག་བལྟ་བས་ངོམ་པ་མེད་པ་བླ་མ་འཁོར་ལོ་སྡོམ་པ་ཡབ་ཡུམ་
དང་། །འོད་བཟང་འབུམ་གྱིས་མུན་པའི་དཔུང་ཚོགས་སྐད་ཅིག་མཐར་བྱེད་རྟ་ལྗང་
གཞོན་ནུ་ལྟ་བུར་མཚན་ཙམ་གྱིས་ཀྱང་འཆི་བདག་དགྲ་སྡེ་ཕམ་བྱེད་ཚེ་དང་ཡེ་ཤེས་
དཔག་མེད་ལྷ། །ཆ་ཤས་ཡོངས་རྫོགས་རྒྱུ་སྐར་བདག་པོ་རབ་དྭངས་སྟོན་གྱི་མཁའ་
ལ་ཤར་བ་བཞིན་དུ་སྐལ་བཟང་མིག་ལ་བདུད་རྩི་སྦྱིན་མཛད་བཅོམ་ལྡན་འདས་མ་
ཡིད་བཞིན་འཁོར་ལོ་ཡིས། །དེང་འདིར་ཁྱོད་ཀྱི་ཚེ་སྲོག་འཇིག་བྲལ་རྡོ་རྗེའི་ཁམས་
སུ་བྱིན་གྱིས་རློབས་ཤིང་དུས་རྣམས་ཀུན་ཏུ་དགེ་བའི་བཀྲ་ཤིས་མེ་ཏོག་ཆར་དུ་
ལ་བས་རྟག་པར་སྐྱོང་གྱུར་ཅིག །
ལ
73 -



མེ་རྟ་ལོ་ངེད་རང་ཆེན་པོ་ཧོར་གྱི་ཡུལ་གྲུ་ནས་རང་ཡུལ་དུ་ཕྱིར་
ལོག་པའི་བཤུལ་ལམ་ཨོར་དུ་སུའི་ཨོ་ཐོག་གི་ས་ཆར་རང་ལོ་
ལྔ་བཅུར་སླེབས་པའི་དགའ་སྟོན་ཐོག་སྦྱིན་བདག་
ཧར་ཆིན་ཆིན་ཝང་རཏྣ་སིདྡྷི་ཁཱ་ཙཀྲ་ངོ་གཡོག་
ཆེད་མངགས་ཀྱིས་བརྟན་བཞུགས་
ཕུལ་བའི་ལན་དུ་སྤྲིངས་པ།
རྒྱ་ཆེན་བསོད་ནམས་ཆུ་ཀླུང་འབུམ་ཕྲག་ཉིན་བཞིན་བསྡུས་ཀྱང་ངོམས་མི་
ཤེས། །རྨད་བྱུང་ཡོན་ཏན་རིན་ཆེན་ཚོགས་ཀྱི་གཏེར་དུ་གྱུར་ཀྱང་ཁེངས་པ་བྲལ། །
ཀུན་ཏུ་དགེ་བའི་འཕྲིན་ལས་རླབས་ཕྲེང་ཆད་མེད་འཕྱུར་ཀྱང་མི་ངལ་བ། །འཛིན་
མའི་རྒྱུན་གཅིག་ས་དབང་དགེ་བའི་ཆུ་གཏེར་ཆེ་དེ་རྒྱལ་གྱུར་ཅིག །གང་གི་ལྷག་
བསམ་སྤྲིན་གྱི་ཕུང་པོ་ལང་ལོང་འཁྲིགས་པ་ལས། །རིན་ཆེན་དབྱིག་གི་སྙིང་པོ་
འཛད་པ་མེད་པའི་འདོད་འཇོའི་ཆར། །ཕབ་དང་ལྷན་ཅིག་རྨད་བྱུང་ཤིས་པའི་ཚིག་
གི་དབྱར་སྐྱེས་སྒྲ། །བཞད་པས་བདག་སྙིང་མདོངས་མཐའ་ར བ་དགའི་གར་གྱིས་
རྩེན་པར་གྱུར། །བདག་ལུས་རྣམ་བཞིའི་འབྱུང་བ་གར་བླུགས་དབུས། །རིན་ཆེན་
གསུམ་གྱི་བྱིན་རླབས་ལྕགས་ཀྱི་སྲོག །ཚུགས་ལས་ཉི་བུའི་དགྲ་ལས་རྣམ་རྒྱལ་ཏེ། །
རིང་དུ་འཚོ་བའི་འདུན་པ་རྩེ་གཅིག་གྱུར། །ལེགས་ཚོགས་རྩ་བ་དགེ་བའི་བཤེས་
གཉེན་ཞེས། །རྒྱལ་བས་བསྔགས་པའི་བདེན་གསུང་བདེན་པའི་མཐུས། །ཟོལ་མེད་
དད་པས་བླ་མ་མཆོད་བྱེད་པ། །ཁྱོད་ལ་དགེ་ལེགས་ཕུན་སུམ་ཚོགས་པར་ཤོག །
བ 74 -



བཀྲ་ཤིས་གང་ཞིག་དངོས་གྲུབ་འདོད་པ་ཀུན་འཇོ་བ། །བསླུ་མེད་རིན་ཆེན་གསུམ་
གྱི་ཐུགས་རྗེའི་གདུགས་དཀར་པོ། །ཕན་བདེའི་གྲིབ་བསིལ་འཇིག་རྟེན་ཀུན་ལ་རྟག་
འབབ་པའི། །བཀྲ་ཤིས་དེ་ཡིས་བདག་ཅག་དུས་ཀུན་དགེ་ལེགས་ཤོག །
ག 75



བློ་གྲོས་པདྨའི་འདབ་མ་ལྟར་ཡངས་པ་པཱ་རིན་པའི་ཟེ་ཨེ་ཕུ་བདེ་
ལེགས་བཟང་པོ་རང་ལོ་ལྔ་བཅུར་སླེབས་པའི་དགའ་སྟོན་ལ་
རྟེན་འབྱུང་གི་དངོས་ཆ་སྟེར་སྐབས་སྤེལ་བའི་བདེན་ཚིག་
བཀྲ་ཤིས་བདེ་ལེགས་ཕུན་སུམ་ཚོགས་པའི་སྒོ །བརྒྱ་ཕྲག་དུས་གཅིག་འབྱེད་
མཛད་བླ་མ་དང་། །སྐྱོབ་པ་མཚུངས་མེད་རིན་ཆེན་རྣམ་གསུམ་གྱིས། །ཁྱོད་ལ་བྱིན་རླབས་
དངོས་གྲུབ་ཆར་དུ་ཕོབས། །ཚེ་མཐའ་ཡས་པ་ཡིད་བཞིན་འཁོར་ལོ་དང་། །རྣམ་པར་རྒྱལ་
མ་ལ་སོགས་ཚེ་ཡི་ལྷས། །བྱིན་རླབས་འཆི་མེད་བདུད་རྩིའི་ཆུ་རྒྱུན་གྱིས། །ཁྱོད་ཀྱི་སྤྱི་བོའི་
གཙུག་ནས་དེང་དབང་བསྐུར། །ཚེ་འགུགས་ལྷ་མོས་སྲིད་ཞིའི་ཚེ་དཔལ་དང་། །འབྱུང་
བཞིའི་རོ་བཅུད་བརྟན་གཡོའི་ལེགས་ཚོགས་ཀུན། །མ་ཚང་མེད་པར་བསྡུས་ཏེ་ཁྱོད་ཉིད་
ཀྱི། །ལུས་དང་སྲོག་གི་ཟུངས་སུ་དེང་འདིར་སྩོལ། །ཕྱག་དྲུག་ལས་གཤིན་འདོད་ཁམས་
དབང་མོ་སོགས། །རྡོ་རྗེའི་སྲུང་མ་རྣམས་དང་དཀར་ཕྱོགས་ཀྱི། །ལྷ་ཀླུ་མཐུ་སྟོབས་ལྡན་
པ་མ་ལུས་པས། །རྟག་ཏུ་གཡེལ་བ་མེད་པར་ཁྱོད་ལ་སྲུངས། །རྡོ་རྗེའི་ལྷུན་པོ་བཞིན་དུ་
ཚེ་སྲོག་བརྟན། །ཉི་མ་གཞོན་ནུའི་འོད་བཞིན་བསོད་ནམས་འབར། །དབྱར་གྱི་ཆུ་མཚོ་
ལྟ་བུར་དམ་ཆོས་འཕེལ། །ཁྱོད་ལ་དགེ་མཚན་འབུམ་ཕྲག་རྒྱས་གྱུར་ཅིག །ལྷ་རིགས་ཁྱོད་
ཀྱི་དད་པའི་ཐོར་ཅོག་ལ། །ལྷ་མོའི་སྣང་བརྙན་པད་འཕྲེང་འདི་འཆིང་ཞིང་། །སྙིམ་པའི་ཟ་
མ་ཏོག་ཏུའདོད་དོན་ཀུན། །འགྲུབ་བྱེད་རྟེན་འབྲེལ་རྫས་མཆོག་འདི་བཀོད་དེ། །བཀྲ་ཤིས་
མཚན་མས་སྤྲས་པའི་ལྷ་ཡི་དར། །དྲི་བྲལ་སྲིད་དུ་རིང་བ་འཕྱུར་བཞིན་དུ། །སྲིད་ཞིའི་དགེ་
མཚན་མགྲོན་དུ་འབོད་པའི་དབྱངས། །གཡས་འཁྱིལ་དུང་གི་རང་སྒྲ་འདི་བསྒྲགས་སོ། །
176 -



གཞོན་ནུའི་དུས་ནས་མཁྱེན་དཔྱོད་ཀྱི་པད་མ་མཆོག་ཏུ་རྒྱས་པ་
ཞབས་དྲུང་ངག་དབང་མི་ཕམ་ཟླ་བས་སྙན་ཚིག་གི་
འཕྲིན་ཡིག་སྤྲིངས་པའི་ལན་དྲང་སྲོང་
དགའ་བའི་ཟློས་གར།
དྲི་མེད་རྣམ་ཐར་ཀ་ཤིའི་ར ས་དཀར་ངོས། །སྐྱེ་བར་ཉེར་གོམས་དམ་པའི་
རང་རྟགས་ཀྱི། །ཕྱག་མཚན་གསལ་བར་བཀོད་པ་བློ་ལྡན་ཡིད། །དབང་མེད་འཕྲོག་
པའི་སྐྱེས་མཆོག་གང་དེ་ལ། །ལྷག་བསམ་བརྟན་པོའི་འཁར་བ་ལ་འཁྲིལ་ནས། །སྔོན་
རབས་དམ་པ་གཤེགས་པའི་བཤུལ་ལམ་དུ། །བླང་དོར་གོམ་པ་དལ་གྱིས་འགོད་པ་
ཡི། །མང་ཐོས་རྒན་པོ་དེ་ཡིས་འདི་སྐད་སྨྲ། །དེང་ཁྱོད་ལེགས་སྤྱད་བཻཌཱུརྱ་ཆུ་ཀླུང་
འབུམ། །སྨོན་ལམ་དག་པའི་འབབ་སྟེགས་ལས་བབས་པ། །གཅིག་ཏུ་འཁྱིལ་བ་འཚོ་
བའི་ཆུ་ག ཏེར་ནི། །དཔག་ཡས་ཡོན་ཏན་ནོར་བུས་གཏམས་པ་ལས། །སྙིགས་མའི་
གདུང་བ་འཕྲོག་པའི་བསང་གཏོར་དུ། །ཡ་མཚན་མཁས་པའི་བྱ་བ་རླབས་ཀྱི་
འཕྲེང་། །ཀུན་ཏུ་འཕྱུར་བས་གཟུར་གནས་ངུར་བའི་ཚོགས། །རབ་དགའི་མགྲིན་རྔ་
བརྡུང་ལ་བྲེལ་བར་གྱུར། །འཚོ་བའི་ཉི་མ་བགྲང་བྱའི་རྟ་ལྗང་གིས། །དྲངས་ཏེ་རྒ་
བའི་ནུབ་རིར་སོན་པ་བདག །སྤོང་དཀར་སྲེད་པ་ཐུན་མཚམས་འོད་དམར་གྱིས། །
འདི་སྣང་པད་མར་ཕྱི་མིག་ལྟ་བཞིན་མཆིས། །
ཆེད་འབུལ།
ཉིད་ནས་རྗེ་བཙུན་རྡོ་རྗེ་རྣལ་འབྱོར་མའི་སྒྲུབ་ཐབས་གསར་རྩོམ་དགོས་ཚུལ་
- 177 -



གསུང་བ། ད་ཆ་ཆོས་སྡེ་ཆེན་པོ་ཟུང་གི་འཆད་ཉན་སོགས་བྲེལ་གཡེངས་ཆེ་བས་
གསར་རྩོམ་གྱི་ལོང་སྐབས་བྱུང་ཞིང་། སྔ་ནས་བྲིས་པ་ཞིག་འདི་བཞིན་ཕུལ་ཡོད་
ལགས། དེང་དུས་རྨོངས་ཆེན་ནག་པོ་བརྩེགས་པ་ཡིས། །ཡིད་མྱོས་ཆེར་རློམ་རླུང་གི་
ཟས་ཅན་མང་། །ཐུབ་བསྟན་དཔལ་གྱི་དུམ་བུ་ལ་འཁྲིལ་ནས། །ཚུལ་འཆོས་དུག་
རླངས་འཕྱུར་བས་འགྲོ་མང་བསླུ། །འདི་སྣང་ཕུན་ཚོགས་ལོ་འདབ་ཕྱུག་ན་ཡང་། །
ལེགས་སྤྱད་འབྲས་བུ་བཟང་བོས་ཆེས་དབུལ་བས། །འཚོ་བའི་དབྱར་སྐྱེས་ལྗོན་པ་
ཨེ་རནྡའི། །སྤུན་ཟླར་གྱུར་པ་ནགས་ཀྱི་ཚལ་བཞིན་འཁྲིགས། །དུས་འདིར་མདོ་
སྔགས་རིག་གནས་ཚ་ཟེར་འབུམ། །འཐུང་བའི་རྣམ་དཔྱོད་པད་མའི་ཁ་སྒོ་ལས། །
འཆད་རྩོད་རྩོམ་པའི་གེ་སར་རྡུལ་སྐྱུགས་པས། །བློ་གསལ་བུང་བའི་དགའ་སྟོན་
བསྐྲུན་ཁྱོད་རྨད། །སླད་ཀྱང་བསླབ་གསུམ་ནོར་བུའི་དྲ་བ་ལ། །འཕྱང་བའི་ལེགས་
བཤད་གསེར་གྱི་དྲིལ་བུ་སྟོང་། །གདུལ་བྱའི་ཁམས་དང་མཐུན་པར་འཁྲོལ་བ་
ཡིས། །ཐུབ་བསྟན་རིན་ཆེན་ཁང་བཟང་མཛེས་པར་བྱོས། །དེ་སྐད་དགེ་བའི་གཏམ་
གྱི་འཕྲིན་ཡིག་གོས། །སྙན་ཚིག་ཡིད་འོང་རི་མོ་བཀྲ་བ་འདི། །བློ་སྤྱན་ཡངས་པ་ཁྱོད་ལ་
གཟིགས་མོའི་ཆེད། །བདག་བློ་ལུས་ཕྲའི་རྩལ་གྱིས་བསྐྲུན་ཏེ་སྤྲིངས། །ཞེས་རྟེན་མཚོན་
པར་ལྷ་རྫས་ཟླ་བའི་མདངས་ལྡན་དར་གྱི་ཅོད་པན་དང་བཅས་ཟླ་ཚེས་ལ་
• 178-



མདོ་སྨད་ཀྱི་བཤད་གྲྭ་འགྲན་བྲལ་བཀྲ་ཤིས་འཁྱིལ་གྱི་ཆོས་ཀྱི་གདན་ཁྲི་
འཛིན་ཅིང་སྡེ་སྣོད་རབ་འབྱམས་ལ་མཁྱེན་དཔྱོད་གཞན་དྲིང་དང་
བྲལ་པ་ཁྲི་ཆེན་གུང་ཐང་པའི་སྤྲུལ་སྐུ་དཀོན་མཆོག་བསྟན་པའི་
སྒྲོན་མེར་ཕུལ་བའི་ཆབ་ཤོག་ནོར་བུ་དགའ་འཁྱིལ།
རྒྱལ་བའི་གསུང་རབ་ཡན་ལག་བཅུ་གཉིས་སུ། །འཆར་བའི་དུས་སྦྱོར་ཁྱིམ་
ལ་ལོངས་སྤྱོད་པ། །སྨྲ་བའི་ཉི་མ་མཁའ་ཁྱབ་སྣང་བ་ཅན། །སྲིད་མུན་འཇོམས་ལ་
དཔའ་བ་གང་དེའི་དྲུང་། །རྣམ་མང་ཐོས་པའི་རྦ་རླབས་གྱེན་འཕྱུར་ཡང་། །ཐུར་དུ་
རྒྱུག་པའི་རང་བཞིན་མི་འདོར་བའི། །ཅོལ་ཆུང་ཡིད་ཀྱི་ཆུ་ཀླུང་བག་མེད་དུ། །གཡོ་
རྒོད་མུ་ཅོར་ཅན་དེས་འདི་ལྟར་གསོལ། །སྐྱེས་རབས་ཡར་ངོའི་འཕྲེང་བ་རིམ་བརྒྱུད་
ལས། །ཡོན་ཏན་ཆ་ཤས་གང་བའི་ཟླ་བ་ཁྱོད། །རིག་གྲོལ་སྨྲ་བའི་རྒྱུ་སྐར་འཁོར་གྱི་
དབུས། །ལེགས་བཤད་འོད་ཀྱིས་ལྷམ་མེར་འཚོ་བཞེས་སམ། །འདི་ན་ལང་ཚོའི་རྩི་
བཅུད་ཆེས་ཟད་པའི། །རྒན་པའི་འཚོ་སྲོག་ཁྱིམ་གྱི་ནོར་བུ་ནི། །ཀེམ་ཀེམ་ཙམ་འདི་
འཕྲལ་རྐྱེན་ཕྱེ་ལེབ་ཀྱི། །གཤོག་རླུང་ཙམ་ཡང་བཟོད་དཀའི་ངང་ཚུལ་འཛིན། །སུ་
དང་མི་བ ཤེས་མཚུན་ལྷའི་བེ་ཅོན་གྱིས། །སྔོན་ཆད་ཅི་ཙམ་འདས་པའི་བགྲང་བྱའི་
གྲངས། །དཔྲལ་བར་རི་མོ་བྲིས་ཏེ་མི་རིང་བར། །གསོང་རྟགས་རྡོ་ཐལ་མགོ་ལ་བྱུགས་
ན་ཡང་། །ད་དུང་ལོ་བརྒྱར་གནས་པ
་པའི་བསམ་གཏན་ལས། །མི་གཡོ་འདུ་ཤེས་མེད་
པའི་སྙོམས་འཇུག་མཁན། །འདི་ཡི་ཕྱི་མའི་འགྲོ་བ་ཅིར་འགྱུར་ཞེས། །བརྩེ་ལྡན་ཐུགས་
ངལ་ཡུལ་དུ་བདག་གྱུར་ཏོ། །དེང་དུས་ལྗོངས་འདིའི་ཆོས་སྡེ་ཕལ་མོ་ཆེ། །གྲོང་
ཨ ཟླ 79 -



འདབ་ལྷ་ཁང་གོག་པའི་ངང་ཚུལ་བཞིན། །ལྟོ་ཙམ་དོན་དུ་གཉེར་བའི་སྐྱེ་བའི་ཚོགས། །
ཕུག་རོན་ཁྱུ་ཡི་བསྟི་གནས་ཙམ་དུ་གྱུར། །པད་མས་ཡོངས་སུ་གང་བའི་རྫིང་བུ་
བཞིན། །དོན་ལྡན་མཁས་པ་དར་བའི་ཚོགས་འདུས་ནས། །ལེགས་བཤད་མགྲིན་
པའི་རྫ་རྔ་སྙན་སྒྲོག་པ། །བཀྲ་ཤིས་ཆུ་བོ་འཁྱིལ་བའི་སྡེ་དེ་ཙམ། །དེ་ཕྱིར་རིག་གནས་
ཚར་དངར་མེ་ཏོག་མདའ། །རྣམ་ལྔ་མཁྱེན་པའི་གཞུ་ལ་དྲངས་ཙམ་གྱིས། །མཁས་
ཡིད་བརྟན་པ་འཕྲོག་པས་གཞན་འཕྲུལ་བདག །ལུས་མེད་ཟོལ་ལ་འགོད་པའི་དྲན་
དབང་ཁྱོད། །བློ་གསལ་འབུམ་གྱིས་བཏེག་པའི་ཆོས་ཀྱི་ཁྲིར། །ཡོན་ཏན་སྐྱིལ་མོ་ཀྲུང་
གིས་ཡུན་འཁོད་ལ། །ལེགས་བཤད་སྔ་ན་མེད་པའི་དགའ་སྟོན་གྱིས། །སྐལ་བཟང་
རྣ་བ་བདུད་རྩིའི་ཡོལ་གོར་མཛོད། །འཇམ་དབྱངས་ཆོས་ཀྱི་རྒྱལ་པོ་འོད་སྟོང་
ཅན། །ཆོས་དབྱིངས་ནུབ་རིའི་ཕག་ཏུ་འཆེལ་བ་ཡིས། །བདུད་རིགས་འབྱུང་བྱ་གར་
བྱེད་སྐལ་ངན་གྱི། །མུན་པས་འགྲོ་འདི་རེ་ཞིག་ལྡིང་བྱས་ཀྱང་། །ལེགས་བྱས་སྐྱ་
རེངས་མིག་སྨན་དཀར་པོ་ཡིས། །སྡིག་མུན་རབ་རིབ་སྐྱོན་ཀུན་ཉེར་བསལ་བས། །
སྐྱེ་བ་མེད་ལས་སྐྱེ་བ་སྤྲུལ་པའི་སྐུ། །སྲིད་པའི་མིག་དེ་ད་ནི་གསལ་ལ་ཉེ། །སྐལ་བ་
བཟང་པོའི་དུས་དེར་བབ་པ་ན། །བཀྲ་ཤིས་རྒྱ་མཚོར་འཁྱིལ་བའི་ཆོས་སྡེ་རུ། །མི་
ཕམ་འཁོར་གྱི་འདུས་པ་དང་པོ་བཞིན། །རང་ཅག་སྐལ་ལྡན་ཆོས་ཀྱི་དགའ་སྟོན་
བགྱིད། །དེ་སྐད་བློ་བཟང་ནེའུ་ལེའི་མགྲིན་པ་ནས། །དོན་ལྡན་གཏམ་གྱི་ནོར་བུ་ལྷུག་
ལྷུག་ཏུ། །སྐྱུགས་འདིས་ཁྱོད་དྲུང་ཆོས་ཀྱི་མདུན་ས་ཆེ། །རིན་ཆེན་ཕུང་པོར་སྤུངས་
བཞིན་མཛེས་གྱུར་ཅིག །རྟེན་མཚོན་པར་བཀྲ་ཤིས་པའི་ལྷ་རྫས་དང་བཅས་སྐྱེད་
ཚལ་གྱི་བསྟི་གནས་ནས་ཕུལ། །
– 180 -



མདོ་སྨད་ལྷོ་རྒྱུད་རེ་སྐོང་གི་ཆོས་སྡེ་ཆེན་པོ་ཐོས་བསམ་གླིང་ནས་
སྤྲུལ་བའི་སྐུ་ངག་དབང་མི་ཕམ་ཟླ་བས་སྙན་ངག་གི་
འཕྲིན་ཡིག་ཕུན་སུམ་ཚོགས་པ་བྱུང་བའི་
ལན་དུ་སྤྲིངས་པ་མུ་ཏིག་དོ་ཤལ།
ཡོན་ཏན་པད་མའི་བང་མཛོད་ཁ་ཕྱེ་ལས། །ཐོས་འཛིན་རྐང་དྲུག་ཆོག་མི་ཤེས་
པའི་ཟས། །ལེགས་བཤད་རྩི་བཅུད་མངར་པོ་འཛད་མེད་དུ། །འབབ་པའི་ཡིད་འཕྲོག་
རྣམ་དཔྱོད་ཅན་དེ་ལ། །ཤེས་ལྡན་དགའ་བའི་པད་མ་མི་འཛུམ་ཡང་། །འཕྱ་བའི་ཀུན་
ད་ཁོང་ནས་རྒོད་མིན་པ། །བློ་གྲོས་ལུས་ཕྲའི་འགྲམ་ཆང་གིས་ཕྱེ་བའི། །སྙན་ཚིག་མེ་
ཏོ ག་མྱ་ངན་མེད་འདི་འབུལ། །དེང་ཁྱོད་འཚོ་བའི་ཞིང་ས་གཤིན་པ་ལ། །ཐོས་
བསམ་སྒོམ་པའི་ལོ་ཏོག་གཡུར་ཟ་བའི། །གྲགས་པ་རབ་སྙན་སྤྲིན་གྱི་རྔ་སྒྲ་ཡིས།
བདག་ཡིད་མགྲིན་སྔོན་དགའ་བའི་མངལ་ཁུར་བཟུང་། །མཁྱེན་བཟང་དྲི་མ་མེད་
པའི་མཚོ་གླིང་ནས། །འོངས་པའི་འཕྲིན་ཡིག་འཁོར་ལོའི་ལག་པ་ཅན། །སྙན་ངག་
མགྲིན་པའི་རྫ་རྔ་བརྡུང་བ་ཡིས། །རྣ་བར་ངོམས་པ་མེད་པའི་བདུད་རྩི་བསྐྲུན། །
འདི་ན་འཚོ་བའི་ལྗོན་པ་ཆེས་རྒུད་ཀྱང་། །དུས་ཀྱི་ཕོ་ཉའི་སྟ་གྲིས་མ་བཅོམ་བར། །
ཆོས་མཐུན་སྤྱོད་པའི་ལོ་འདབ་ཉུང་ངུ་ཡིས། །གཞན་ཕན་གྲིབ་བསིལ་ཉི་ཚེ་སྤྲོ་བཞིན་
མཆིས། །མཐའ་འཁོབ་ལྡུམ་རའི་ཁྲོད་འདིར་སྐྱེ་བ་ཡི། །སྲིད་བཟུང་དབྱི་མོང་གྱ་གྱུའི་
ངང་ཚུལ་ཅན། །སྟོབས་ལྡན་སྤོམ་པོའི་ཤིང་གཞན་ལ་འཁྲིལ་ནས། །འདི་སྣང་རྩེ་མོར་
སོན་པ་མང་མཆིས་ཀྱང་། །སྔོན་གོམས་དམ་པའི་ངང་ཚུལ་ཞིམ་པོའི་དྲི། །ཚེ་རབས་
- 181 -



མང་པོའི་ཙན་དན་ལྗོན་འཕྲེང་ལ། །རྟག་ཏུ་སིམ་པའི་ངད་པ་སྐྱེ་བ་འདིར། །ངང་གིས་
འཐུལ་བ་ཁྱོད་འདྲ་རེ་རེ་ཙམ། །མི་བསུན་བརླང་སྤྱོད་རྦ་རླབས་ཆལ་ཆིལ་དུ། །
འཁྲིགས་པའི་དུག་ཅན་སྙིགས་མའི་མཚོ་འདི་ནང་། །དམ་པའི་རང་རྟགས་འོད་དུ་
འབར་བ་ཡི། །ཨེ་མ་དགོས་འདོད་འབྱུང་བའི་ནོར་ཡང་སྣང་། །ཆེར་རློམ་རྨ་བྱ་ཕལ་
ཆེར་ཆོས་བརྒྱད་སྤྲིན། །ལང་ལོང་འཁྲིགས་པ་ཁོ་ནར་དགའ་བའི་གར། །བསྒྱུར་མོད་
ཐུབ་བསྟན་པད་མའི་ཁ་འབྱེད་པ། །བཤད་སྒྲུབ་ཉི་མ་འཆར་བ་ཉིད་ལ་ལྟོས། །དེ་ཕྱིར་
ཐོས་བརྩོན་གྲུ་གཟིངས་ལ་ཞོན་ནས། །རབ་འབྱམས་བཀའ་པོད་ཆུ་གཏེར་འཇིང་
བརྒལ་ཏེ། །ཡང་དག་སྒྲུབ་པའི་ཡིད་བཞིན་ནོར་ལེན་པའི། །མཁས་གྲུབ་དེད་དཔོན་
རྣམ་ཐར་ཁྱོད་ཀྱིས་སྐྱོངས། །སླད་ཀྱང་དབྱངས་ཅན་ལྷ་མོའི་འཕང་འགྲོ་ཡི། །རྒྱུད་
ལས་འཕོས་ལྟའི་ཡིད་འཕྲོག་སྙན་ཚིག་གི །འཕྲིན་གྱི་སྦྱོར་བ་ཇི་སྙེད་ཀུན་གསལ་
གྱི། །སྒྲོན་མེ་ཟུང་གི་བགྲོད་པར་ཅོ་འདྲི་འཚལ། །ཉམས་འགྱུར་ཡིད་འོང་གེ་སར་
འཕྲེང་ངོམ་པའི། །འཕྲིན་ཡིག་ཨུཏྤལ་བདོག་པའི་ལོ་མ་ཅན། །རྟགས་ཀྱི་བུང་བས་
འཁྱུད་འདི་མཛའ་བའི་བཤེས། །ཁྱོད་ལ་རྣ་གོང་མཛེས་པའི་རྒྱན་དུ་སྤྲིངས། །
- 182 -



གསེར་གྱི་རྒྱལ་ཁབ་ཆེན་པོ་ནས་ཕུའུ་ཡིན་བླ་མ་སྟོང་འཁོར་
སྤྲུལ་སྐུས་སྙན་ངག་ཆབ་ཤོག་བྱུང་བའི་ལན་
ཛཱ་ཏིའི་འཁྲི་ཤིང་།
ཐུབ་བསྟན་རིན་ཆེན་ཤིང་རྟ་ཆེ། །སྐྱེ་རྒུའི་བསོད་ནམས་ལམ་ཡངས་པོར། །
འདྲེན་པའི་སྙིང་སྟོབས་དཔུང་ཤུགས་ཅན། །རྒྱལ་སྲས་ཁྱུ་མཆོག་གང་གི་དྲུང༌། །
མཛའ་གཅུགས་སོར་མོས་ལེགས་བསྟར་བའི། །དགེ་བའི་གཏམ་གྱི་ཨུཏྤལ་ཕྲེང་། །
མང་དུ་ཐོས་པའི་སྙན་ཤལ་ལ། །འཁྱུད་པར་འོས་འདི་བདག་གིས་འབུལ། །དེང་དུས་
ཤར་ཕྱོགས་རྒྱལ་པོའི་ཁབ། །གསེར་གྱི་ཕོ་བྲང་ཉམས་དགའ་བར། །བསྟན་སྲིད་ཟུང་
འཇུག་ནོར་བུའི་ཁྲིར། །ཆོས་ཀྱི་རྒྱལ་པོ་ཁྱོད་བཞུགས་ཏེ། །གང་གི་སྐུ་ཡི་གཟི་བྱིན་ནི། །
ཉི་མ་སྟོང་གི་འོད་ལྟར་གསལ། །ལེགས་འདོམས་གསུང་གི་དབྱངས་སྙན་པོ། །ལྷ་ཡི་
རྔ་བཞིན་ཆད་དུ་མེད། །མཁྱེན་བརྩེ་ནུས་པས་བདག་ཉིད་ཐུགས། །རྒྱ་མཚོ་བཞིན་
དུ་འཇིང་མི་འཁྲུགས། །འགྲོ་བའི་རེ་སྐོང་འཕྲིན་ལས་ནི། །དཔག་བསམ་ཤིང་ལྟར་
རྒྱས་པ་ནས། །སྐྱེས་བཟང་དར་གྱི་སྲོག་ཆིངས་ཅན། །འཕྲིན་ཡིག་ཤེལ་གྱི་བུམ་པ་
ནས། །བླུགས་པའི་ལེགས་འདོམས་བདུད་རྩིའི་བཅུད། །མྱང་བས་བདག་སྙིང་
དགའ་བས་ཚིམ། །འདི་ན་དྲང་སྲོང་རྒན་པོ་བདག །ཚུལ་འཆོས་མཁར་བ་ལ་འཁྲིལ་
ནས། །ཆོས་བརྒྱད་གསང་ཚིག་བཟློ་བཞིན་དུ། །འདུ་འཛིའི་ནགས་ཁྲོད་དག་ན་རྒྱུ། །
ཐུབ་བསྟན་ས་ཆེན་སྙིགས་མའི་མཚོར། །ནུབ་པར་ཕྱོགས་འདི་ཁྱོད་ཀྱི་མཐུ། །ཕག་
པའི་མཆེ་བས་འདེག་འོས་ཞེས། །ལྡེམ་དགོངས་གསུང་ལ་འདི་སྐད་ཞུ། །ས་སྟེང་མུན་
- 183



པ་སེལ་བ་ནི། །འོད་སྟོང་ཅན་གྱི་ལས་ཡིན་གྱི། །རང་ཡང་སྣང་བར་མི་ནུས་པའི། །མེ་
ཁྱེར་འོད་ཀྱིས་ཅི་བྱར་ཡོད། །དེ་བཞིན་སྙིགས་མའི་སྐྱོན་སེལ་བ། །མཐུ་ལྡན་ཁྱོད་ལྟའི་
ཁུར་ཡིན་གྱི། །རང་དོན་ཙམ་ཡང་མི་འགྲུབ་པའི། །བག་འཁུམ་བདག་འདྲར་ནུས་
པ་ཅི། །དེང་དུས་སྐྱེ་བོའི་འདི་དག་ལ། །གསོང་བོར་སྨྲས་ན་སྐྱོན་དུ་འཛིན། །
གཞམས་ཏེ་བསྒོས་ན་ཡལ་བར་འདོར། །མཐུན་པར་སྤྱད་ན་རང་ཉིད་འཕུང་། །དེ་
ཕྱིར་གཞན་དོན་བྱེད་ལོ་ནི། །རང་ཉིད་ཉམས་པའི་རྒྱུར་མཐོང་བས། །མང་ཐོས་རྒན་
པོ་ཁོ་བོ་ནི། །སྙིང་ལས་ཆུང་ངུར་གཞོལ་ལ་སྤྲོ། །མི་མེད་ལུང་སྟོང་གྲོག་ཕུག་ཏུ། །བླ་མ་
ལྷ་ལ་གསོལ་འདེབས་བཞིན། །སྒོ་གསུམ་དགེ་ལ་གཞོལ་བ་ཡིས། །ལང་ཚོ་ཡོལ་བར་
བྱེད་ལ་སྨོན། །ཁྱོད་ནི་བསྟན་པ་འཛིན་པ་དང་། །གཞན་ཕན་སྤྱོད་པའི་ནུས་མཐུ་
ལྡན། །དེ་ཕྱིར་ཐུགས་སྟོབས་ཆེར་བསྐྱེད་ནས། །ཡུན་རིང་བསྟན་འགྲོའི་དོན་མཛོད་
ཅིག །དེ་ལྟའི་ཞུ་མཆིད་ཁུ་བྱུག་ཁྱོད། །བདོག་པའི་སྤུ་མདོག་མཚར་མིན་པར། །མ་ཞུམ་
སྐྱེས་མཆོག་དྲུང་སོང་ལ། །དོན་ལྡན་དབྱངས་སྙན་འབུལ་བར་གྱིས། །ཞེས་གཟུགས་རྟེན་
སྟོང་མིན་ཙམ་དུ་དྲི་བྲལ་སྲིད་དུ་རིང་བའི་ལྷ་རྫས་བཅས་ཟླ་ཚེས་བཟང་པོར་ཕུལ།
- 184



གཡེར་གཤོང་སྤྲུལ་སྐུ་རིན་པོ་ཆེར་སྤྲིངས་པའི་
ཆབ་ཤོག་གཞན་གསོས་གླུ་དབྱངས།
ཐུགས་བསྐྱེད་ཆ་ཤས་རྫོགས་པའི་དཀྱིལ་འཁོར་ལས། །མཁས་བཙུན་བཟང་
པོའི་རྣམ་ཐར་བདུད་རྩིའི་འོད། །ཀུན་ཏུ་སྤྲོས་པས་སྙིགས་མའི་གདུང་སེལ་བ། །ཐུབ་
བསྟན་ཀུན་ད་བཞད་པའི་གཉེན་དེ་ལ། །མང་ཐོས་ལང་ཚོ་ཡོལ་བའི་གཉིས་སྐྱེས་
ཞིག །མོས་པའི་སེམས་ཀྱི་རིལ་བ་སྤྱི་བླུགས་ནས། །བློ་ལྡན་རྣ་བའི་ཡོལ་གོར་བསྐྱིལ་
འོས་པའི། །དོན་ལྡན་སྙན་ཚིག་ཨགྷའི་རྒྱུན་འདི་བསྒྲེང་། །དེང་ཁྱོད་མང་ཐོས་གདེངས་
ཀས་བ ཏེགས་པ་ཡི། །ཡང་དག་སྒྲུབ་པའི་གཙུག་ནོར་འོད་འབར་བཞིན། །ཐུབ་
བསྟན་མ་དྲོས་ཀླུང་གི་མངའ་བདག་ཏུ། །འཚོ་ཞིང་བཞེས་འདི་འགྲོ་བའི་ཕན་བདེའི་
གསོས། །འདི་ན་ལུང་རྟོགས་ཡོན་ཏན་ཐོགས་བཅས་ཀྱི། །རེག་བྱས་སྟོང་ཡང་ཚུར་
མཐོང་སྐྱེ་བོ་འགས། །ཚུལ་འཆོས་བཻཌཱུརྱ་མདངས་ལ་དམ་པའི་མཚན། །སྒྲོ་བཏགས་
ལྷ་ཡི་རྫིང་དུ་འབོད་པ་ཡང་། །བཀའ་དྲིན་འོད་ཟེར་འབུམ་གྱིས་རྟག་སྐྱོང་བའི། །
དམ་པའི་མགོན་གྱི་ཉིན་བྱེད་ཀྱིས་བཏང་ཞིང་། །ཆོས་བཞིན་སྒྲུབ་པའི་ཟླ་སྣང་གིས་
རྩེན་པའི། །བསོད་ནམས་ཡར་ངོར་སྤྱོད་པའི་སྐལ་དབེན་པས། །ནག་པོའི་ལས་ཀྱི་
མུན་འཐུག་གོས་ཀླུབས་ཏེ། །ཆོས་བརྒྱད་སྐར་ཕྲེང་རྒྱུན་དུ་རློམ་བཞིན་དུ། །སྟོང་
བར་ཟད་པའི་འདི་སྣང་ཐུན་གསུམ་མཐའ། །བསུ་བའི་འཆི་བདག་སྐྱ་རེངས་མ་
ཤར་ཙམ། །བླུན་པོ་དགའ་བའི་བ་ཀུ་ལ་འབྱེད་པའི། །གཅམ་བུའི་ཚིག་གི་འགྲམ
ཆང་འཐོར་མིན་པར། །བདེན་གཏམ་གསོང་པོའི་ཉི་འོད་སྤྲོ་འདི་ལ། །ཁྱོད་ཐུགས་
- 185 -



དགྱེས་པའི་པད་མ་འཛུམ་པའི་རིགས། །ཆོས་ཆར་དང་བྲལ་ཆེར་རློམ་ཐན་སྤྲིན་
འགའི། །སྟོང་གྲགས་འབྲུག་སྒྲར་བླུན་པོ་རྨ་བྱའི་ཚོགས། །དགའ་ཡང་གཏན་མདུན་
སོ་ནམ་དོན་གཉེར་བའི། །བློ་ལྡན་ཞིང་པ་སུ་ཞིག་མཚར་དུ་འཛིན། །དེ་ཕྱིར་མདོ་
དང་རྒྱུད་སྡེ་ལྷ་ཡི་ཆབ། །རྣམ་དཔྱོད་ལྟོ་བར་བསྐྱིལ་བའི་ཛ་ཧུ་ཁྱོད། །འཆད་རྩོད་རྩོམ་
པའི་ལམ་གསུམ་འབབ་པའི་རྒྱུན། །སྐལ་བཟང་ཡིད་ཀྱི་འཛིན་མར་སྐྱུགས་པར་
མཛོད། །ཁྱད་པར་སྐུ་གསུམ་ནོར་བུའི་ཏོག་མཛེས་ཅན། །བློ་བཟང་རྒྱལ་བའི་སྒྲུབ་
བརྒྱུད་བསྟན་པའི་གདུགས། །ཆོས་བརྒྱུད་རླུང་གིས་མི་གཡོ་བརྟན་བཟུང་ནས། །
ཕན་བདེའི་བསིལ་གྲིབ་ཁོར་ཡུག་དབབ་པ་འཚལ། །དོན་གཉིས་ཕུན་སུམ་ཚོགས་
པའི་གཟུགས་བརྙན་ཀུན། །འཆར་བཟོད་ཆོས་ལྡན་འཚོ་བའི་ཨ་དརྣ། །ཉེ་ཞོའི་
གཡའ་ཡིས་ཞར་ཡང་མི་གོས་པའི། །ཐབས་ཚུལ་བྱི་དོར་རྒྱུན་དུ་བསྟེན་པར་ཞུ། །སླད་
ཀྱང་མཛའ་བའི་སྲད་བུས་བཅིངས་པ་ཡིས། །འཕྲིན་ཡིག་མེ་ཏོག་གསར་བའི་ཕོན་
པོ་ནི། །སྙན་ངག་བུང་བའི་དབྱངས་དང་འགྲོགས་པ་ཡིས། །ཡང་ཡང་མིག་ལ་ཡ་
མཚར་བསྐྲུན་པར་མཛོད། །བདག་བློ་པད་མའི་སྦུབས་ནས་ཉེར་ཐོན་པའི། །འཕྲིན་
ཡིག་རྐང་དྲུག་བདོག་པའི་རྡུལ་ཐོགས་པ། །བྱ་མ་རྟ་ཡི་ལག་སོར་མེ་ཏོག་ ། །
འགྲོགས་ཏེ་ཁྱོད་དྲུང་སྐྱེད་མོས་ཚལ་དུ་སོང་། །ཞེས་པ་གཟིགས་རྟེན་མཚོན་པར་ལྷ་རྫས་དྲི་
བྲལ། སྤོས་ཀྱི་འཕྲེང་བ་དང་བཅས་ཟླ་ཚེས་བཟང་པོར་ཕུལ།
- 386.



སྤྲུལ་བའི་སྐུ་ངག་དབང་མི་ཕམ་ཟླ་བ་ལ་
སྤྲིངས་པ་ཟ་འོག་རི་མོ།
མཉེས་གཤིན་དང་བ་འདྲེན་པའི་ཀུན་སྤྱོད་དང་། །མཁས་པའི་ཡིད་འཕྲོག་
མཚུངས་མེད་རྣམ་དཔྱོད་ཅན། །སྙིང་གི་ཐིག་ལེ་མི་ཕམ་ཟླ་བ་ཁྱོད། །དགེ་ལེགས་འོ༔
དཀར་ལྷམ་མེར་འཚོ་བཞེས་ཞེས། །འདི་ན་ཕོ་ཉའི་ཁ་ཡི་འདམ་སྐྱེས་དང་། །ལེགས་
བྱས་ཉི་མའི་འོད་ཀྱིས་ཕྱེ་བ་ལས། །གཏམ་སྙན་ཡིད་དུ་འོང་བའི་སྦྲང་རྩིའི་བཅུད། །
རྒན་པོའི་སྒྲ་འཛིན་བུང་བས་ཡང་ཡང་གཞིབ། །དེ་ཚེ་ཀུན་རྟོག་རི་མོ་མཁན་དེ་ཀོ །
བོས་པ་མ་ཡིན་བསྙེན་བཀུར་མ་མཆིས་ཀྱང་། །སྙིང་གི་ཁང་བུར་འོངས་ནས་གང་གི་
སྐུའི། །སྣང་བརྙན་དྭངས་པའི་ཡིད་ཀྱི་རྩིགས་ངོས་བྲིས། །དབྱངས་ཅན་ངག་གི་ཟློས་
གར་གསར་བའི་དཔལ། །ས་གསུམ་མྱ་ངན་མེད་པའི་རོལ་མོ་མཁན། །ཁྱོད་མགྲིན་
དྲི་ཟའི་ཚལ་ལས་འདིར་ལྷགས་པ། །དེས་ཀྱང་བདག་ཡིད་བརྟན་པ་ལྷག་པར་འཕྲོག །
ཐོས་པའི་ཚང་དུ་གདམས་ངག་མེ་ཏོག་བཅུད། །མང་དུ་བསགས་ཀྱང་ཆེ་ཙམ་སྤྱད་
མེད་པར། །རྣམ་གཡེང་ཕྱུགས་རྫིས་ཁྱེར་བའི་བུང་བ་བདག །འདི་ན་ཤུགས
དར་དིར་སྒྲོག་ཅིང་འཁྱམས། །ཀྱི་ཧུད་གཞོན་ནུ་དཔྱིད་ཀྱི་ལང་ཚོའི་དཔལ་དེ་དྲན་
ལམ་ཙམ་དུ་གྱུར། །དར་བབ་དབྱར་གྱི་དུས་སྟོན་དེ་ཡང་ད་ནི་རྫོགས་པའི་མཐའ་ལ་
སླེབས། །འཆི་བདག་དགུན་གྱི་དུས་ངན་དེ་ཀོ་མི་འདོད་བཞིན་དུ་མྱུར་འོངས་
པའི། །ཕོ་ཉའི་དང་པོ་རྒ་དང་རྒུད་པའི་སྟོན་དུས་འདི་ན་དེ་རིང་སླེབས། །ད་ནི་སྣུམ་
ཟད་མར་མེ་ལྟ་བུ་ཡི། །ཚེ་ཡི་ལྷག་མ་ཞག་འགའ་ཙམ་འདི་ནི། །འདུ་འཛིས་དབེན་
ས་རིང་
- 187-



པའི་སྨན་ལྗོངས་ཉམས་དགའ་བར། །ཆོས་ཀྱི་སྣང་བས་སྐྱོང་བར་ཡིད་སྨོན་འཆའ། །
ཁྱོད་ནི་བློ་དང་ལང་ཚོའི་དཔལ། །འགྲན་པ་བཞིན་དུ་དར་ལ་བབ། །དེ་ཕྱིར་བཤད་
སྒྲུབ་བསྟན་པའི་ཁུར། །སྙིང་སྟོབས་ཕྲག་པར་བླང་བའི་རིགས། །སྐལ་ལྡན་གདུལ་བྱ་
རྒྱ་མཚོའི་མགོན་པོ་དེའི། །རྣམ་ཐར་ནོར་བུའི་ཕྲེང་བ་ཁོ་བོ་ཡི། །ངག་ཚིག་སྲད་བུར་
བསྟར་བར་གྱིས་ཤིག་ཅེས། །གསུང་གི་མེ་ཏོག་འཐོར་བ་སྒྲུབ་སྤྲོ་ཡང་། །ཉིན་བཞིན་
མཆོག་དམན་སྐྱེ་བོ་དུ་མ་ཡིས། །དོན་མེད་དོན་ལོག་མཇལ་ཕྲད་ཞུ་དོན་དང་། །ངག་
འཆལ་ཡིག་ཉོག་སྣ་ཚོགས་འདུ་འཛི་ཡིས། །དོན་ལྡན་བྱ་བ་སྒྲུབ་པའི་གོ་སྐབས་
འཕྲོག །དེ་ཕྱིར་ཕྲལ་དུ་འགྲུབ་པའི་རེ་བྲལ་ཡང་། །གྲོག་མཁར་སྦྲང་རྩི་ཟླ་བའི་ཆ་
ཤས་བཞིན། །ཡུན་དུ་བརྩོན་པས་བྲེ་བསོགས་ཕུལ་བསོགས་ཀྱིས། །ཐུགས་དགོངས་
བང་མཛོད་དལ་གྱིས་འགེངས་པར་བགྱིད། །སླད་དུའང་མཁྱེན་དཔྱོད་ཨ་མྲའི་ལྗོན་
པ་ནི། །མཛའ་གཅུགས་གྲིབ་བསིལ་སྣུམ་པོ་འབབ་པ་ལས། །དོན་བཟང་ཞིམ་པའི་
རོ་ལྡན་འཕྲིན་གྱི་འབྲས། །ལྷུག་པར་ཟག་པས་ཡིད་ཀྱི་རེ་སྐོང་མཛོད། །འཕྲིན་ཡིག་
པད་མའི་ཟེའུ་འབྲུར་སྤྱན་རས་ཀྱི། །མཐོན་མཐིང་བུང་བ་འཁོར་ཞིང་གཡོ་བའི་
རྟེན། །ལྷག་པའི་བསམ་པ་ལྟར་དཀར་ལྷ་རྫས་ལ། །རྣམ་དཔྱོད་ལྟར་བཀྲའི་ཕྱག་རྒྱས་
བཏབ་སྟེ་ཕུལ། །ཞེས་ཟླ་ཚེས་དགེ་བར་སྐྱེད་མོས་ཚལ་གྱི་བསྟི་གནས་ཡིད་དགའ་ཆོས་འཕེལ་ནས་
སྤྲིངས་པ་དགེ །
388 -



ཨ་ལག་ཤ་ལྷ་བཙུན་པཎྜི་ཏས་སྒྲ་ཊཱིཀ་འགའ་ཞིག་
གཡར་པོ་དང་། གནས་ཚུལ་དུ་མའི་ཡི་གེ་
བྱུང་བའི་ལན་གསེར་གྱི་ཉག་ཐག
རིགས་བཟང་མཐོ་རིས་ཚལ་དུ་ལེགས་འཁྲུངས་ཤིང་། །བསྔགས་འོས་ཡོན་ཏན་
མེ་ཏོག་འབུམ་ཕྲག་བཞད། །གཞན་ཕན་ཡིད་དུ་འོང་བའི་གྲིབ་བསིལ་ཅན། །ལྷ་བཙུན་
དཔག་བསམ་ལྗོན་པ་གང་དེ་ལ། །སྤྱི་གཙུག་དམ་པའི་མགོན་གྱི་ཞབས་སྟེགས་དང༌། །
རྣ་བ་ཆོས་ཀྱི་བདུད་རྩིའི་སྣོད་གྱུར་ཀྱང་། །ཤེས་རྒྱུད་ཡོན་ཏན་ནོར་གྱིས་དབུལ་བ་དེས། །
ཞུ་འཕྲིན་སྙན་པོའི་རོལ་མོས་འདི་འཁྲོལ་ཏེ། །ལེགས་སྤྱད་ཁྱུང་སྔོན་སྐྱེས་ཀྱིས་མདུན་
བདར་ཞིང༌། །རྣམ་དག་སྨོན་པའི་རྟ་ལྗང་གིས་དྲངས་པའི། །སྐུ་མཆོག་ཉི་མའི་དཀྱིལ་
འཁོར་དེང་གི་དུས། །གཟི་བྱིན་འོད་སྟོང་ལྷམ་མེར་གསལ་ལགས་གྲང་། །ཁྲེལ་མེད་
ཚོགས་ནས་རང་འདོད་སྤྱོད་པའི་གནས། །ལམ་ཁའི་ཆང་ཁང་ལྟ་བུའི་གནས་འདི་
ན། །ཁོ་བོ་ནགས་མཐར་འཁྱམས་པའི་རི་དྭགས་བཞིན། །རྔོན་པ་བླ་གོས་ཅན་འགས་
འཚེ་བྱེད་ཀྱང་། །དམ་པ་རྣམས་ལས་དམ་ཆོས་ཐོས་པ་དང་། །ལེགས་བཤད་འཕྲེང་བ་
ལེགས་པར་སྤེལ་བ་དང་། །ཆོས་འདོད་སྐྱེས་བུ་ཆོས་ཀྱིས་ཚིམ་བྱེད་པ། །འདི་གསུམ་
འཕེལ་བས་འདི་ཕྱིའི་དོན་མང་འགྲུབ། །དེང་དུས་བློན་པོ་མགྲིན་སྔོན་གར་བྱེད་པའི། །
སྟོང་གྲགས་འབྲུག་སྒྲ་ལྡིར་ཡང་ཆོས་ཆར་གྱིས། །དབེན་པའི་ཆར་རློམ་ཐན་སྤྲིན་མང་
འཁྲིགས་པས། །ཐུབ་བསྟན་ལྷ་ཡི་རྫིང་ཆེན་རྙོག་པར་བྱེད། །ཆེར་སྙིགས་ཐུན་གསུམ་་
སྨག་ཏུ་ལུས་ཅན་ཀུན། །ལོག་པའི་ལམ་གྱི་གཡང་ཁ་འགྲིམ་པ་ལ། །བཤད་སྒྲུབ་ཆོས་ཀྱི་
. 189-



སྒྲོན་མེ་མཐོར་བཏེག་ནས། །ཐར་ལམ་སྣང་བར་བྱེད་པའི་དམ་པ་དཀོན། །དེ་ཕྱིར་ཆོས་
ལ་སྲེད་པའི་རྟ་གདོང་གིས། །ལེགས་བཤད་ཆུ་བོ་སྔར་མང་བཏུང་ན་ཡང་། །ངོམས་པ་མེད་
པར་དོན་གཉེར་མེ་ཡི་ལྕེ། །ད་དུང་སྐྱོང་བ་ཁྱོད་ཀྱི་གློ་བ་དགའ། །སླད་ཀྱང་འདས་དང་
མ་འདས་དགེ་ལེགས་ཀྱི། །ཡོན་ཏན་བཞི་རྟེན་ཚུལ་ཁྲིམས་དག་པའི་ངོས། །འཁོར་ལོ་
གསུམ་གྱི་བྱ་བས་ཐུབ་པའི་བསྟན། །འཛིན་ཞིང་སྤེལ་ལ་བརྩོན་པའི་སྟོབས་སྐྱེད་ཅིག །
ཚ་གྲང་སྣ་ཚོགས་འདུས་པའི་ནད་གཞི་ལ། །སྨན་དང་དཔྱད་ཀྱིས་བཅོས་པར་དཀའ་
བ་བཞིན། །དཀར་ནག་ཁྲ་བོའི་ཡིད་ཅན་དུས་འདིའི་འགྲོའི། །སྤྱོད་པའི་ཚུལ་དང་
བསྟུན་པ་ཆེས་ཆེར་དཀའ། །རང་འདོད་ཕུགས་བཅུག་དད་པའི་རྣམ་འགྱུར་དང་། །
ཤ་ཚའི་ཟོལ་གྱིས་འགྲིག་འགྲིག་རྫུན་གྱི་གཏམ། །སྙན་པར་སྨྲ་བས་མགོ་བོ་འགལ་མེ་
བཞིན། །བསྐོར་བའི་གཡོ་ཅན་སྐྱེ་བོ་དེང་དུས་མང་། །དེ་ལྟར་སྲིད་པ་ལས་གཟུགས་ཀུན་
སྣང་མཚོར། །བསམ་སྦྱོར་སྣ་ཚོགས་རི་མོ་འཆར་མོད་ཀྱང་། །རེ་དོགས་རྒྱ་ལ་འཐུམ་པར་
མ་གྱུར་ན། །རང་སེམས་ཉ་མོ་གུ་ཡངས་སྣང་བ་བདེ། །ཕྱིས་འབྱུང་སོ་ཚིས་བསམ་རྒྱ་
བསྐྱེད་པ་ཀུན། །ལུང་སྐམ་སུམ་མདོར་ཉ་རྒྱ་བཀྲམ་དང་འདྲ། །རེ་བ་ཐོག་ཏུ་ཁེལ་བ་ཆེས་
དཀའ་བས། །བློ་སྣ་བསྟུང་སྟེ་ཞེན་ལོག་བསྟེན་ན་འཚེངས། །མདོར་ན་རང་སེམས་མེ་ལོང་
དུས་རྟག་ཏུ། །བྱི་དོར་མཛོད་དང་སྔོན་ཆད་མ་གཟིགས་པའི། །ཡ་མཚན་ལྟད་མོ་ཅི་ཡང་
དེར་སྣང་གི །རྒན་པོ་འཆལ་གཏམ་མང་བས་ཅི་ཞིག་བགྱི། །སླད་དུའང་སེམས་ཀྱི་རྡོ་
བར་བྲིས་པ་ཡིན། །མཛའ་གཅུགས་རི་མོ་འགྱུར་བ་མེད་མཚོན་པའི། །འཕྲིན་ཡིག་མེ་ཏོག་
སིལ་མའི་བུན་ལོང་གིས། །མིག་དང་ཡིད་ལ་དགའ་སྟོན་སྐྲུན་པར་མཛོད། །དེ་ལྟར་བདག་
བློ་པད་མའི་ཚལ་ཡངས་ལས། །འཕོས་པའི་འཕྲིན་ཡིག་བུང་བ་ཁྱོད་སོང་ལ། །ཤར་
ཕྱོགས་ལྷ་རིགས་པཎྜི་ཏ་ཡི་དྲུང་། །སྙན་ངག་གླུ་དབྱངས་དར་དིར་སྒྲོག་པར་བྱོས། །
190 -



འབྲས་སྤུངས་དཔལ་ལྡན་བཀྲ་ཤིས་སྒོ་མང་གི་ཆོས་ཀྱི་
གདན་ཁྲི་འཛིན་པ་ལྷ་བཙུན་མཐུ་སྟོབས་
ཉི་མ་ལ་སྤྲིངས་པའི་ཆབ་ཤོག་པད་མ་
འཛུམ་པའི་དྲི་བསུང་།
ཆོས་ཉིད་ཟབ་ཡངས་རྒྱ་མཚོར་གསལ་སྟོང་འཛིན་མེད་ལྟ་བའི་ཉ་མོ་འཁྱུགས། །
དག་སྣང་ཕྱོགས་མེད་མཁའ་ལ་བདེ་གསལ་མི་རྟོག་སྒོམ་པའི་སྤྲིན་ཕུང་འཁྲིགས། །
གཞན་ཕན་བར་སྣང་ཡངས་པར་ཤུགས་འབྱུང་ཆོས་མཐུན་སྤྱོད་པའི་དྲི་བཞོན་
རྒྱུ། །བསྔགས་འོས་ཡོན་ཏན་དུ་མས་ཆོས་ཀྱི་ཁྲི་ལ་དབང་སྒྱུར་གང་དེའི་དྲུང་། །འདི་
ན་རྣམ་དཔྱོད་མདངས་བཀྲའི་རྨ་བྱ་ཞིག །ཁྱོད་དྲན་དཔྱིད་ཀྱི་དཔལ་མོས་བསུས་
པ་ལས། །རྣམ་གཡེང་འབྲུག་སྒྲའི་མངལ་ཁུར་ལྕི་ན་ཡང་། །ཞུ་འཕྲིན་ཟློས་གར་བསྒྱུར་
ལ་རིངས་འདི་གཟིགས། །སྡེ་སྣོད་ཁང་བཟང་བསླབ་གསུམ་བ་གམ་ཅན། །བཀྲི་ཤིས་
སྒོ་མོ་མང་ཕྱེ་ཆོས་ཀྱི་སྡེའི། །མཁས་པས་ཉེར་བཏེག་དམ་ཆོས་འཆད་པའི་ཁྲིར། །ཡོན་
ཏན་སྐྱིལ་མོ་ཀྲུང་གིས་འཁོད་པ་ཁྱོད། །ཐོས་བྱུང་ཤེས་རབ་རྙོག་བྲལ་ཆུ་བོ་ནི། །གཞུང་
ལུགས་ཕྱོགས་མེད་ཡུར་བ་ལ་འགྲིམ་ཞིང་། །བསམ་བྱུང་ངེས་ཤེས་ནམ་མཁའི་གླིང་
བོ་ཡིས། །ཟབ་དོན་ལྷ་ཡི་རྫིང་རིང་ཁྱོན་ཉུལ་ཏེ། །སྒོམ་བྱུང་ཡོན་ཏན་བདུད་རྩིའི་
བཅུད་བཟང་པོས། །ཤེས་རྒྱུད་གསེར་གྱི་བུམ་པ་ཡོངས་གང་བས། །དེང་དུས་འཆད་
པ་ཟབ་དོན་འབྲུག་གི་སྒྲས། །བློ་གསལ་མགྲིན་སྔོན་དགའ་བའི་མངལ་བུར་བསྐྲུན། །
རྩོད་པ་ལུང་རིགས་རྡོ་རྗེ་མེ་ཆར་གྱིས། །ཕས་རྒོལ་ལོག་རྟོག་བྲག་རི་ཕྱེ་མར་བསྙིལ། །
• 19-



རྩོམ་པ་སྙན་ངག་གསེར་གྱི་གླིང་བུའི་སྒྲས། །བློ་ལྡན་རྣ་བར་བདུད་རྩིའི་དཔལ་ཡོན་
སྟེར། །འཕྲིན་ལས་ཀུན་བཟང་མེ་ཏོག་ཆེར་བཞད་པས། །བསྟན་འགྲོའི་ཕན་བདེའི་
ར་བ་ཡིད་འོང་བགྱིད། །དགེ་མཚན་གསེར་གྱི་རྒྱལ་མཚན་འབུམ་བསྒྲེངས་པས། །
བསྟན་སྲིད་ཁང་བཟང་མཛེས་པར་བྱེད་དོ་ཞེས། །གྲགས་པ་ཡིད་འོང་མེ་ཏོག་
གསར་བའི་ཆར། །ཉིན་བཞིན་ཕྱོགས་ཀུན་བབས་པའི་ཡ་མཚན་གྱིས། །སྐྱེ་བོ་མཐའ་
དག་ཚུལ་དེའི་བཟླས་བརྗོད་ལས། །གཏམ་གཞན་གླེང་བའི་གོ་སྐབས་བྲལ་བར་གྱུར། །
འདི་ན་དད་གཤིན་དཀོར་ཟས་དུག་གི་ཆུ། །བདུད་རྩིའི་བཅུད་དུ་རློམ་པས་འཐུང་
བ་ཡིས། །ཆེས་མྱོས་སྒོ་གསུམ་བག་མེད་སྤྱོད་པ་ནི། །སྤྲེའུའི་གར་བཞིན་ཅིར་ཡང་
བསྒྱུར་བ་བདག །གཏན་བདེའི་གདེངས་ཚད་ནོར་མཆོག་མ་རྙེད་པར། །མི་དགེ་
འཆིང་བུའི་ཁྲེས་ཀྱིས་ངལ་བཞིན་དུ། །དལ་འབྱོར་རིན་ཆེན་གླིང་ནས་ཕྱིར་ལྡོག་
པའི། །རང་གི་ངང་ཚུལ་བསམ་པས་ཡིད་སྐྱོ་ཞིང་། །སྙིགས་མ་ལྔ་ཡི་རྒུད་པའི་གཤོང་
བུ་རུ། །གཞོལ་བའི་དུས་ངན་ཆུ་བོ་ཤུགས་དྲག་གིས། །བསྟན་འགྲོའི་ཕན་བདེའི་ཞིང་
ས་ཉིན་རེ་བཞིན། །འགྲམ་རྩ་ཟད་པར་བྱས་པས་སྙིང་ཁོང་གྲང་། །ཡུལ་འདིའི་མི་
བསྲུན་སྐྱེ་བོ་ཕལ་གྱི་བློ། །ངན་གཡོའི་གྱ་གྱུར་གཡོ་བའི་འཕྲུལ་མཐོང་ཆེ། །འཇིག་རྟེན་
དག་ན་མི་བརྟན་དཔེར་བྱེད་པའི། །གློག་ཕྲེང་དེ་ཡང་དལ་གྱིས་འཁྱུགས་པ་སྙམ། །
སྐད་ཅིག་རེར་ཡང་མཛའ་འཁོན་རྣམ་འགྱུར་ནི། །གར་མཁན་ལག་པ་བསྒྱུར་བ་
ལས་བྲེལ་ན། །སུ་གང་དགྲ་དང་ཟུན་དུ་དབྱེ་བ་ལ། །རིག་བྱེད་དྲན་པོ་དེ་ཡང་བློ་གྲོས་
རྨོངས། །བྱ་སྤྱོད་འཐད་ལེགས་གཡས་སུ་འཁྱིལ་བའི་དུང་། །བསམ་བཟང་ཁ་དོག་
དཀར་པོ་འཚེར་ན་ཡང་། །ཆེར་རློམ་ཐུགས་དོག་སྐུ་མཁྲིས་ལྷུན་ཅན་འགས། །བང་
རིམ་སེར་པོར་གཟིགས་ལ་ཐབས་ཀྱིས་དབུལ། །ཀྱི་ཧུད་སྙིང་བོའི་སྲོག་བྲལ་ལ་
འཇིག་
རྟེན་གྱི། །བྱ་གཞག་རོ་ལ་ཆགས་སྡང་གདོན་ཞུགས་ནས། །མི་འདོད་སྣ་ཆུ་ལང་བའི་
མ f92



གར་བྱེད་པ། །ཡུལ་ངན་དུར་ཁྲོད་འདི་ན་ཁོ་བོ་འཁྱམས། །ཁྱོད་ནི་ཉེས་པ་བརྒྱ་ཡིས་
ཡོངས་གང་བའི། །ཕ་ཡུལ་བདུད་ཀྱི་བཙོན་ར་ལས་བྲོས་ཏེ། །ཆོས་ཀྱི་ཞིང་དུ་ཆོས་ཀྱི་
དགའ་བདེ་ཡིས། །ལང་ཚོ་ཡོལ་བར་བགྱིད་འདི་འདུན་མ་བཟང་། །སྤྱི་གཙུག་དམ་
པའི་མགོན་གྱི་ཞབས་ལ་གཏུགས། །རྣ་བ་དམ་ཆོས་བདུད་རྩིའི་སྣོད་དུ་གྱུར། །ཤེས་
རྒྱུད་འཕགས་པའི་ནོར་གྱིས་ཕྱུག་པ་ཁྱོད། །ཨེ་མ་ཕུན་ཚོགས་ཀུན་གྱི་རྩེ་མོར་སོན། །
སླད་དུའང་དལ་འབྱོར་རིན་ཆེན་ཟ་མ་ཏོག །འདི་སྣང་ཆོས་བརྒྱད་ཐུན་པས་འགེངས
མིན་པར། །འཆི་མེད་ཞི་བའི་གོ་འཕང་མཆོག་སྟེར་བའི། །ལམ་བཟང་བདུད་རྩིའི་
སྣོད་དུ་གྱུར་པར་མཛོད། །ཡིད་ཀྱི་གླང་བོ་མི་དགེ་
སེ་དགེའི་མྱོས་བུམ་ཅན། །ཡུལ་ངན་ཀུན་
ཏུ་མ་ཚོར་རྒྱུག་པ་འདི། །བྲན་དང་ཤེས་བཞིན་ལྕགས་ཀྱུས་དབང་བྱོས་ལ། །འཇུག་
ལྡོག་ར་བའི་མཚམས་ལས་འདའ་མིན་མཛོད། །བློ་བཟང་རྒྱལ་བའི་ཐུགས་བཅུད་
མདོ་སྔགས་ལམ། །དེང་དུས་སྣུམ་ཟད་མར་མེའི་གོ་འཕང་འཛིན། །ད་ནས་མཚན་
ཀྱང་ནུབ་ལ་མི་རིང་བས། །མྱུར་བ་མྱུར་བར་རང་གི་བགོ་སྐལ་ལོང་། །ན་དང་རྒ་
བའི་བ་མོས་ཉིན་རེ་བཞིན། །ལུས་ཀྱི་མེ་ཏོག་ལང་ཚོ་རྒུད་ན་ཡང་། །མཆོག་གསུམ་བྱིན་
རླབས་དྲོད་ཀྱིས་བསྐྱངས་པ་ལས། །རྣམ་ཤེས་བུང་བས་རེ་ཞིག་རྟེན་བཅས་ཏེ། །
བ ཤུལ་རིང་ཕྱི་མའི་ལམ་དུ་འཇུག་པའི་རྒྱགས། །ཉམས་ལེན་རྩི་བཅུད་ཅུང་ཟད་
བ སོག་འདོད་པས། །ཐབས་ཚུལ་རིམ་འ གྲོ་ལྐོག་གྱུར་གཟིགས་རྣམས་ཀྱི། །ལུང་
བཞིན་སྒྲུབ་ཐེབས་གསེར་སྲང་བཅུ་ཕྲག་བཞི། །ཉིད་གཅུང་ལྷ་བཙུན་འཇམ་དཔལ་
ནོར་བུ་ཡི། །ཆོས་རྒྱགས་དབྱིག་དང་ཆབས་ཅིག་སྤྲིངས་པ་འདིས། །དཀོན་མཆོག་
མཆོད་དང་དགེ་འདུན་བསྙེན་བཀུར་སོགས། །དོན་ལྡན་གནད་དུ་སྨིན་པའི་ཁུར་
བཞེས་འཚལ། །མང་ཐོས་རྒན་པོས་མཛའ་གཅུགས་སྙིམ་པ་ཡིས། །ངག་ཚིག་མེ་ཏོག་
སིལ་མ་འཐོར་བ་འདི། །དྲན་དབང་ཆོས་ཀྱི་ཁྲི་ལ་བཞུགས་པ་དེའི། །སྤྱན་སྔར་
མ 93-



མཆོད་པའི་སྤྲིན་དུ་གཏིབ་གྱུར་ཅིག །ཅེས་གཟིགས་རྟེན་མཚོན་བྱེད་ལྷ་རྫས་དྲི་བྲལ། གོས་
ཆེན་ཡུག་བཅས་དགོན་གསར་ཐར་བ་གླིང་ནས་ཕུལ་བ་དགེ་ལེགས་འཕེལ།
.
194 -



ཆོས་སྡེ་ཆེན་མོ་བཀྲ་ཤིས་འཁྱིལ་ནས་སྒོ་མང་སློབ་དཔོན་སངས་རྒྱས་
རྡོ་རྗེའི་སྤྲུལ་པའི་སྐུ་གྲགས་པ་རྒྱལ་མཚན་གྱིས་སྙན་ངག་གི་
ཆབ་ཤོག་བྱུང་བའི་ལན་ཤེལ་དཀར་རང་མདངས།
མཁྱེན་བཟང་གྲུ་ཆེན་ལུང་རིགས་བ་དན་ཅན། །གུས་རྟག་བརྩོན་པའི་རླུང་
གིས་བསྐྱོད་པ་ཡིས། །གཞུང་ལུགས་རྒྱ་མཚོར་འདོད་རྒུར་དབང་སྒྱུར་བ། །དེད་
དཔོན་མཁས་པའི་དབང་ཕྱུག་གང་དེ་ལ། །མཁས་པའི་མདུན་སར་མཁས་པ་
དགའ་བསྐྱེད་པའི། །དོན་ལྡན་གཏམ་གྱི་འབྱུང་ཁུངས་ཉིད་གྱུར་ཀྱང་། །བློན་པོའི་
ཚོགས་ནང་བློན་པོ་ཇི་བཞིན་དུ། །ལྐུགས་པའི་ངང་ཚུལ་འཛིན་དེས་འདི་སྐད་
གསོལ། །ཤེས་བྱའི་གཟུགས་བརྙན་མཐའ་ཡས་འཆར་བའི་སྣོད། །མཚུངས་བྲལ་རྣམ་
དཔྱོད་གསལ་བའི་མེ་ལོང་ནི། །དབྱངས་ཀྱི་རྒྱལ་མོའི་ཐུགས་རྗེའི་བྱི་དོར་གྱིས། །རྙོག་
པའི་དྲི་མ་དག་པའི་ངོ་མཚར་ལས། །རྣ་བའི་བཅུད་ལེན་རྒྱུས་བྱེད་སྙན་ངག་འཕྲིན། །
ཚངས་པའི་དབྱངས་ཀྱང་ཅ་ཅོའི་གནས་འགོད་པ། །མཁས་པ་དགའ་བསྐྱེད་སྐྱེས་
ཀྱི་ཕུལ་དེ་ཡིས། །རྒན་པོའི་ཡིད་ལ་ངོ་མཚར་ཅི་ཡང་བྱིན། །ཁོ་བོའི་ཡོན་ཏན་ཏིལ་
འབྲུའི་ཚད་ཙམ་པ། །རྒྱང་རིང་གནས་ནས་ཕྲག་དོག་ཚེར་མ་ཅན། །གཞན་ཟེར་རི་
བོས་མ་སྒྲིབ་གསལ་གཟིགས་པའི། །ཁྱོད་ཀྱི་མཁྱེན་སྤྱན་འདི་ཀོ་ངོ་མཚར་གནས། །
འོན་ཀྱང་ཕྱོགས་འདིའི་རང་མཉམ་ཕལ་མོ་ཆེས། །སྐྱོན་གྱི་ཕུང་པོར་གཟིགས་པའི་
དམན་པ་ལ། །ཡོན་ཏན་ལྷུན་པོར་བསྔགས་འདི་སྙན་ངག་གི །རབ་བཏགས་རྒྱན་གྱི་
མཚན་ཉིད་འདོམས་པར་ཟད། །རྣམ་དཔྱོད་མདོག་དབྱིབས་མཚར་བའི་པད་མ་
- 195-



བདག །ལེགས་བཤད་སྦྲང་རྩིའི་འབྱུང་ཁུངས་ཉིད་གྱུར་ཀྱང་། །རང་ཡུལ་རྫིང་བུར་
ལྷན་སྐྱེས་ཕྲག་དོག་ཅན། །ཉ་སྦལ་དག་གི་སྤྱོད་ཡུལ་མ་གྱུར་ཏོ། །དེ་ལྟ་ན་ཡང་གྲགས་
པའི་བྷེ་རཾ་བྷས། །གནས་ཚུལ་བསུང་ཞིམ་ཕྱོགས་སུ་ཁྱེར་བ་ཉིད། །རྣམ་དཔྱོད་དྲི་
འཛིན་དབང་པོར་རེག་པ་ཡིས། །བློ་ལྡན་རྣམས་ནི་བསྟོད་བསྔགས་བརྗོད་ལ་བྲེལ། །
འོན་ཀྱང་མ་མཐོང་རྒྱང་ན་སྒྲ་ཆེ་ལ། །མཐོང་ནས་དྲུང་དུ་གཏུགས་ཚེ་བྲག་ཆ་བཞིན། །
སྙིང་བོས་དབེན་པ་སྒྱུ་མའི་རྣམ་ཐར་ལ། །ཆ་རྒྱུས་མེད་པའི་སྐྱེ་བོ་འཁྲུལ་བར་ཟད། །
གཟུར་གནས་དགའ་བའི་པད་མ་བཞད་ཀྱང་རུང་། །ཕྲག་དོག་ཅན་གྱི་ཀུ་མུད་ཟུམ་
ཡང་རུང་། །བློ་བཟང་ཆོས་ཀྱི་ཉི་མའི་ཤུགས་འབྱུང་འོད། །སྤྲོ་བའི་དུས་སྐལ་དེ་ནི་
རྫོགས་ཉེ་བས། །ད་ནི་སྣུམ་ཟད་མར་མེ་ལྟ་བུ་ཡི། །ཞག་འགའི་ཚེ་འདི་དབེན་པའི་
ནགས་ཁྲོད་དུ། །དམ་ཆོས་སྣང་བས་སྐྱོང་འོད་གཟེར་བུ་ནི། །སྙིང་ལ་འདེགས་པ་
ཙམ་ཞིག་ལྷག་མར་ལུས། །ད་ལྟའི་འཆལ་གཏམ་ཡུར་ངན་ཆུ་བཞིན་དུ། །གཡས་
འབོ་གཡོན་ཟགས་མང་བས་ཅི་ཞིག་བྱ། །ཐོས་པས་སྙིང་ལ་སིམ་པ་གཏེར་བ་ཡི། །
བདུད་རྩི་ལྟ་བུའི་དོན་ལྡན་འདི་གླེང་སྟེ། །བཀྲ་ཤིས་ཆུ་བོ་གཅིག་ཏུ་འཁྱིལ་བ་དེར། །
འཇམ་དབྱངས་མཁྱེན་པའི་པད་མ་བཞད་པ་ལས། །འཁྲུངས་པའི་མཆོག་སྤྲུལ་ཞལ་
དཀྱིལ་སྐལ་ལྡན་གྱི། །མིག་གི་བདུད་རྩིར་སྟོན་ལ་མི་རིང་ཉེ། །དེ་ཚེ་བྱིན་རླབས་ནོར་
བུ་འདྲེན་པའི་ཆེད། །འདི་སྣང་ལས་ལ་བཀོལ་བས་ཆེས་གོག་པའི། །རྒན་ལུས་ཤིང་
རྟ་འདི་ཡང་ཕྱོགས་དེ་རུ། །བསྐྱོད་འདོད་འདུན་མའི་འཕང་ལོ་ཉིན་བཞིན་གཡོ། །
དུས་དེར་ལེགས་བཤད་བདུད་རྩི་སྤྲོ་བ་ཡི། །ཁྱོད་ཞལ་ཟླ་བའི་དཀྱིལ་འཁོར་མངོན་
འགྱུར་བའི། །རེ་བའི་ཀུན་དའི་ཕོན་པོ་ཡང་ཡང་དུ། །ཡིད་ཀྱི་ཚལ་ན་སྨོན་པའི་མགོ་
ལྕོག་ལྡེམ། །སླད་ཀྱང་རྟ་ལྗང་ཅན་དང་ཆུ་སྐྱེས་བཞིན། །རིང་ན་གནས་ཀྱང་ཉེ་བའི་
མཛའ་སེམས་ཀྱིས། །ལེགས་བཤད་མེ་ཏོག་གསར་བ་སྙན་ངག་གི །སྲད་བུར་བརྒྱུས་
- 196 -



ས་པ ཕྲ་
པའི་དོ་ཤལ་ཆད་མེད་སྐྱོངས། །དེ་སྐད་ལུམ་བི་ནི་ཡི་སྐྱེད་མོས་ཚལ། །གཉིས་པ་
གྱུར་པ་སྤྲུལ་བའི་སྐུ་འབུམ་ཞེས། །གྲགས་ལྡན་ཆོས་སྡེ་ཆེན་པོའི་བྱ་འདབས་ནས། །
མགོ་ཟླའི་ཚེས་ལ་སྤྲིངས་པ་མངྒ་ལམ། །
བ་
༣
- 197 -



སྤྲུལ་སྐུ་ངག་དབང་མི་ཕམ་ཟླ་བའི་སྙན་ཚིག་
ཕུན་སུམ་ཚོགས་པའི་འཕྲིན་ཡིག་གི་ལན་
མེ་ཏོག་གཡོ་བའི་འཁྲི་ཤིང་།
སྡེ་སྣོད་མང་དུ་གསན་པའི་དཀྱིལ་འཁོར་རྒྱས། །རྣམ་དག་བསླབ་པ་གསུམ་
གྱི་བདུད་རྩིའི་གཏེར། །བརྡ་སྤྲོད་རིག་གནས་མཁྱེན་པའི་འོད་དཀར་ཅན། །ངག་
དབང་མི་ཕམ་ཟླ་བའི་སྙན་དྲུང་དུ། །དམ་པའི་ཞལ་ནས་གསུང་རབ་ཟབ་མོའི་དོན། །
མང་དུ་ཐོས་ཀྱང་ཟློས་གར་མཁན་བཞིན་དུ། །ཁ་བཤད་ཙམ་ལས་རྒྱུད་ཐོག་མ་ཁེལ་
བའི། །བུམ་སྟོང་རྣམ་ཐར་འཛིན་བདག་འདི་སྐད་ཞུ། །ལུང་རིགས་འཁོར་ལོའི་ཡན་
ལག་ཟུང་བསྐྱོད་དེ། །ཐུབ་བསྟན་པད་མོའི་མཚོ་ལ་མངའ་བསྒྱུར་བས། །རིག་གྲོལ་སྨྲ་
བའི་ཆུ་སྐྱར་ཕྲེང་བའི་དབུས། །ཟླ་བྲལ་མཁས་པ་ངང་བའི་རྒྱལ་པོ་ཁྱོད། །ར བ་
འབྱམས་གཞུང་ལུགས་ཟབ་དོན་དོག་མའི་བཅུད། །ལན་བརྒྱུར་གཞིབ་པས་རྣམ་
དཔྱོད་ལུས་བརྟས་ཤིང་། །ལེགས་བཤད་མགྲིན་པའི་རྫ་རྔ་མཐོར་འདེགས་པས། །
མཁས་མང་རྣ་བའི་བདུད་རྩི་སྤེལ་བཞིན་དུ། །ལྷོ་ཕྱོགས་ནོར་འཛིན་ཡངས་པའི་ཐིག་
ལེ་མཆོག །བཀའ་པོད་གཞུང་བརྒྱའི་ཆུ་བོ་འཁྱིལ་བའི་ཀློང་། །བློ་གསལ་གདེངས་
ཅན་སྟོང་ཕྲག་རོལ་བའི་མཚོར། །བཤད་སྒྲུབ་རིན་ཆེན་ཀུན་འབྱུང་གནས་དེ་ན། །
སྐུ་མཆོག་གཟི་མདངས་གསལ་བ་ཉི་མ་བཞིན། །ལེགས་བཤད་དུས་སུ་འདོམ་པ་
ཚངས་དབྱངས་བཞིན། །མཁྱེན་བརྩེ་ཡོན་ཏན་དཔག་ཡས་རྒྱ་མཚོ་བཞིན། །འཕྲིན་
པག་བསམ་ཤིང་བཞིན་རྒྱས་པ་ནས། །དོན་བཟང་ཡོངས་སུ་སྨིན་པའི་རོ་
- 198-



མངར་ཞིང་། །ཚིག་སྙན་དྲི་བསུང་ཞིམ་པོས་ཡིད་འཕྲོག་པ། །འཕྲིན་ཡིག་ཨ་མྲའི་
འབྲས་བུ་སྐྱེས་བཟང་གི །ལོ་འདབ་དང་བཅས་སྤྲིངས་པ་ལག་ཏུ་སོན། །དེ་ཚེ་
མཁས་བཙུན་བཟང་བོའི་ངོ་མཚར་གྱི། །གཟུགས་བརྙན་མ་ལུས་ཅིག་ཅར་འཆར་
བའི་སྣོད། །ཁྱོད་ཚུལ་ཤེལ་དཀར་མེ་ལོང་དེ་དྲན་པས། །བདག་ཡིད་རླུང་གིས་
བསྐྱོད་པའི་མཚོ་བཞིན་གཡོས། །འདི་ན་འབྱུང་བཞིའི་རྩིགས་པ་མ་འགྱེལ་ཡང༌། །
རྒ་དང་ན་བའི་ཆར་གྱིས་ཉིན་བཞིན་དུ། །གོག་པོར་བྱས་པའི་ལུས་ཀྱི་གཡར་ཁང་
ནི། །རྣམ་ཤེས་མགྲོན་པོའི་ཞག་འགའི་བསྟི་གནས་ཙམ། །འདབ་ཆགས་ནེ་ཙོ་སྨྲ་བ་
མང་བའི་རྒྱུས། །གཟེབ་ཏུ་ཆུད་པ་མཐོང་ནས་མང་ཐོས་བདག །སྨྲ་བ་སྐྱུངས་མོད་
ཀུན་རྟོག་རི་མོ་ལ། །ཤར་བའི་གཏམ་འགའ་བློ་ལྡན་ཁྱོད་ལ་གླེང་། །ཐུབ་པས་བསྐལ་
མང་འབད་པས་བསྒྲུབས་པ་ཡི། །བསྟན་པའི་ཁང་བཟང་དུས་ཀྱིས་ཆེར་རྙིང་བ། །
འདི་སྣང་འབའ་ཞིག་དོན་གཉེར་ཕུག་རོན་ཁྱུས། །ངན་སྤྱོད་བྱ་ཐལ་བགོས་པས་མི་
སྡུག་གྱུར། །ཁྱད་པར་ཐེག་གསུམ་དགེ་འདུན་ངང་བའི་ཚོགས། །འདུ་གནས་ཆོས་
འདུལ་པད་མའི་རྫིང་བུ་ནི། །མགོ་རེག་གླང་པོ་དཀོར་གྱིས་མྱོས་རྣམས་ཀྱིས། །བརླང་
སྤྱོད་བག་མེད་གོམས་པས་རྙོག་མར་བྱས། །བསྟན་འཛིན་ཆེན་པོའི་གསོབ་ཀྱིས་
འགྱིངས་པ་རྣམས། །དཔལ་འབྱོར་ས་དང་མེ་ཏོག་མངའ་ཅན་གྱི། །འཆིང་བ་སྒྲུབ་
ལས་བསྔགས་འོས་མཛད་འཕྲིན་གྱིས། །བསྟན་འགྲོའི་ཕན་བདེ་སྤེལ་བ་ཉིན་སྐར་
ཙམ། །སྐྱེས་མཆོག་རིན་ཆེན་རི་ལ་བརྟེན་པའི་ཚེ། །ཆོས་ལྡན་གསེར་འོད་འཛིན་ཀྱང་
དེང་གི་དུས། །ནག་པོའི་རང་མདངས་ངོམས་པའི་གཏོང་ལེན་གྱི། །མུ་ཅོར་སྣ་ཚོགས་
དེ་ཡང་རྣ་བར་གཟན། །ཀྱི་ཧུད་ད་ནི་ཐུབ་པའི་བསྟན་པ་འདི། །ལྟག་ཆུ་ཆད་པའི་རྫིང་
གི་གོ་འཕང་འཛིན། །གཟུགས་བརྙན་ཙམ་ཞིག་ལྷག་པར་ལུས་འདི་ཡང་། །རླུང་
དམར་ཁྲོད་ཀྱི་མར་མེ་བཞིན་དུ་གྱུར། །ལུང་དང་རྟོགས་པའི་ཡོན་ཏན་གྱིས་དབུལ་
199
::༌:༌:༌
:: --



ཞིང་། །བློ་དང་ལང་ཚོ་འགྲན་བཞིན་སྟོབས་ཟད་པ། །བདག་འདྲས་བསྟན་ལ་རི་མོ་
བགྱིད་རློམས་ཀྱང་། །གཤོག་ཟད་འདབ་ཆགས་མཁའ་ལ་འཕུར་འདོད་བཞིན། །ཁྱོད་
ནི་བསྟན་འཛིན་གཟུགས་བརྙན་བརྒྱ་ཕྲག་གིས། །འདེགས་པར་མ་ནུས་བཤད་སྒྲུབ་
བསྟན་པའི་ཁུར། །སྙིང་སྟོབས་ཕྲག་པར་ལེན་ལ་མི་ངལ་བའི། །བློ་གྲོས་སྲེད་མེད་བུ་
ཡི་སྟོབས་དང་ལྡན། །དེ་ཕྱིར་སྡེ་སྣོད་གསུམ་གྱི་ཤམ་བུ་གཡོ། །གསང་ཆེན་རྒྱུད་སྡེ་རྣམ་
བཞིའི་རྩིབས་མ་བཀྲ །ཟུང་འཇུག་ནོར་བུའི་ཏོག་གིས་རབ་མཚན་པའི། །བསྟན་
པའི་གདུགས་དཀར་ཡུན་དུ་འདེགས་པར་མཛོད། །དེ་ལྟར་ཤུགས་རིང་རླུང་གིས་
བསྐྱོད་པ་ཡི། །མགྲིན་པའི་དྲིལ་ཆུང་ལྡབ་ལྡིབ་འཁྲོལ་བ་འདི། །སྤྲུལ་བའི་སྐྱེས་མཆོག་
བསྟན་དང་འགྲོ་དོན་ལ། །བསྐུལ་བའི་ལྷ་ཡིས་རོལ་མོར་གྱུར་ཅིག་གུ །ཞེས་གསོལ་བའི་
རྟེན་མཚོན་བྱེད་གོང་མས་གནང་བའི་དངུལ་གྱི་བཀྲ་ཤིས་རྟགས་བརྒྱུད། དྲིལ་གདེན། ལྷ་རྫས་རབ་
དཀར་བཅས་ཟླ་ཚེས་བཟང་པོར།
༩
• 200 -



ཨོའུ་ཧན་ནས་དགོན་ལུང་ཁྲི་ཟུར་ཝང་ཞབས་དྲུང་རིན་པོ་ཆེ་
སྐལ་བཟང་ཡེ་ཤེས་དར་རྒྱས་ཀྱིས་སྙན་ཚིག་གི་འཕྲིན་ཡིག་
སྤྲིངས་པའི་ལན་ཀ་ལ་པིང་ཀའི་གླུ།
ལུང་རིགས་གསེར་གྱི་དྲ་བས་གདོང་གཡོགས་པའི། །གསུང་རབ་དངུལ་གྱི་གླང་
པོ་ལ་བཞོན་ནས། །མང་ཐོས་ཤེལ་གྱི་ར་བར་བདེར་རྒྱུ་བའི། །ཀུན་བཟང་སྤྱོད་ཚུལ་
ཅན་དེར་འདི་སྐད་ཞུ། །སྔོན་བསགས་རྣམ་དཀར་སྲད་བུས་བཅིངས་པ་ཡི། །མཛའ་
གཅུགས་པད་དཀར་ཆུན་པོ་མ་ཉམས་པས། །འཕྲིན་གྱི་བསུང་ཞིམ་མཐུན་ཕྱོགས་
རྒྱུ་བ་ཡི། །དྲི་བཞོན་ཕོ་ཉར་དུས་སུ་སྤྲིངས་པ་ལས། །བྱམས་གླིང་ཆོས་སྡེའི་རྫིང་བུར་
འཇུག་འདོད་ཀྱིས། །ཤར་ཕྱོགས་ཡུལ་གྲུའི་མཚོ་ཆེན་ལས་ལྷགས་པའི། །ལྷ་ཆེན་ངང་
བ་གཞོན་ནུ་འཕྲིན་ཡིག་གི །མེ་ཏོག་དོ་ཤལ་ཐོགས་པ་འདིར་སོན་ཏེ། །དེང་དུས་ཆོས་
སྲིད་ཁང་བཟང་བརྩེགས་པའི་དབུས། །མི་ཡི་སེང་གེ་སྟོབས་འབྱོར་གཡུ་རལ་ཅན། །
དུ་མས་བཏེགས་པའི་ཁྲི་ལ་དྲན་དབང་ཁྱོད། །ཡོན་ཏན་སྐྱིལ་མོ་ཀྲུང་གིས་བདེར་
འཁོད་དེ། །ཆ་ཤས་ཙམ་ལའང་གཞན་ཕན་རོ་བྲོ་བའི། །ལེགས་མཛད་སྨན་གྱི་སྦྱོར་
བ་སྣ་ཚོགས་ཀྱིས། །ཉོན་མོངས་ནད་བརྒྱས་གཟིར་བའི་ཉམ་ཐག་ལ། །གཏན་བདེའི་
འཚོ་སྲོག་སྟེར་ཞེས་དགེ་བའི་གཏམ། །འཕྲིན་གྱི་རོལ་མོ་ཕོ་ཉའི་ངག་གི་གླུ། །མཐུན་
པར་སྡེབས་པའི་དབྱངས་སྙན་ཐོས་པའི་མོད། །དྲང་སྲོང་རྒན་པོ་ཡིད་བརྟན་
ཉམས་གྱུར་ཏེ། །དབེན་པའི་ཁུང་བུར་དགའ་བའི་གར་བྱེད་དོ། །ཞིམ་པའི་རོ་བྲལ་
སྲིད་པའི་མཚན་ཉིད་ལ། །འཁྲུལ་བས་འཁོར་བའི་སྦྲང་མ་ཉམ་ཆུང་བདག །འདི་སྣང་
བ 20I པ



དབྱར་གྱི་དུས་སྟོན་རྫོགས་ཉེ་བར། །སྐྱོབ་པའི་ཤུགས་རིང་དར་དིར་སྒྲོག་འདི་གསོན། །
དཀར་ནག་ཁྲ་བོའི་སྒྲོ་མདངས་སྣ་ཚོགས་པ། །མ་ངེས་ཅིར་ཡང་བསྒྱུར་བའི་ཟློས་
གར་མཁན། །ཆོས་བརྒྱུད་རྨ་བྱའི་རྒྱལ་མོ་མཚར་ཆེ་བས། །བསླུ་བྲིད་ལྟད་མོར་ཡེངས་
ནས་རིང་ཞིག་ལོན། །འཁོར་བ་མཚན་མོར་ལས་ཀྱི་སྤྲིན་རིམ་ན། །བདེ་སྡུག་སྣང་མུན་
རེས་འཇོག་གར་རྩེ་བའི། །འདི་སྣང་གློག་གི་བུ་མོ་འཁྱུགས་པའི་ཡུན། །སྐད་ཅིག་
མཐའ་ཅན་འདི་ལ་ཡིད་མ་ཆེས། །སྙིང་པོའི་དབུགས་དང་བྲལ་བ་འཇིག་རྟེན་གྱི། །
བྱ་གཞག་རོ་ལ་ཆགས་སྡང་གདོན་ཞུགས་ནས། །མི་འདོད་སྣ་ཚོགས་ལངས་པའི་
གར་བྱེད་པའི། །ཡུལ་ངན་དུར་གྱི་ཁྲོད་འདིར་སྐྱི་ཡང་གཡའ། །འབད་པའི་གནས་
ནས་དོན་ཐོབ་བྲལ་བ་ལ། །བསམ་པ་མེད་པའི་ས་ནས་འབྲས་འབྱིན་པའི། །ངེས་མེད་
འདི་ཡིས་འཇིག་རྟེན་མ་ལུས་པ། །ལས་ཀྱི་སྲང་ལག་གཞལ་བར་གཟོད་ཡིད་ཆེས། །
ཡུལ་ཀུན་ཉུལ་ཡང་མིག་གིས་མི་མཐོང་བའི། །ཀུན་གཞིའི་གླང་པོ་དགེ་དང་མི་དགེའི་
ལས། །གཉིས་སུ་འཐུང་བ་འགྲོ་བའི་ལམ་གང་དུ། །བགྲོད་པའི་ངེས་པའང་ད་ལྟ་ཡོངས་
མི་ཤེས། །ཀྱེ་ཧུད་ལང་ཚོའི་དཔལ་ནི་ནམ་མཁའི་འཇའ། །འཚོ་བའི་ཚེ་སྲོག་རླུང་
ནང་མར་མེ་ཉིད། །བདེ་འབྱོར་རྨི་ལམ་ཡུལ་གྱི་དགའ་སྟོན་དང་། །སྙན་གྲགས་བྲག་
ཆ་མཚུངས་པར་ཤེས་ན་ཡང་། །སྟོབས་ཆེན་ལས་ཀྱི་ཕོ་ཉས་དབང་མེད་དུ། །རྣམ་
གཡེང་འདུ་འཛིའི་ཁྱིམ་དུ་ཉེར་བཅུག་པས། །རྙེད་བཀུར་འབའ་ཞིག་སེམས་པའི་
འདོད་སྲེད་དང་། །ཆོས་བརྒྱད་ཆང་གིས་རྟག་ཏུ་མྱོས་པའི་ངང་། །གཞོན་ནུ་དཔྱིད་
ཀྱི་ལང་ཚོ་དྲན་ལམ་ཙམ། །དར་བབ་དབྱར་གྱི་དགའ་སྟོན་དེ་ཡང་ཡོལ། །འཆི་
བདག་དགུན་དུས་འོང་བར་ཉེ་བ་ཡི། །ཕོ་ཉའི་དང་པོ་རྒས་པའི་སྟོན་སླེབས་པས། །
འབྱུང་བ་རྣམ་བཞིའི་ཞིང་སར་བསྐྱེད་བསྲིང་གི །ལང་ཚོའི་ལོ་ཏོག་རྒུད་པའི་བ་མོ་
ཡིས། །ཉིན་བཞིན་བཅོམ་སྟེ་ཉམ་ཆུང་སོག་མའི་ལུས། །སྐྲ་དཀར་གྲ་མ་གཟེངས་
202-



པས་མི་སྡུག་གྱུར། །ད་ནི་རིང་བོར་མི་ཐོགས་ཚེ་དང་སྲོག །ཡོངས་སུ་སྨིན་པའི་སྙེ་མ་
ལྟུང་ངེས་ན། །དེ་ཚེ་ཉམ་ང་བག་ཚ་མེད་པའི་གདེངས། །རང་ལ་ཅི་མཆིས་སྙམ་དུ་
བསམ་པའི་ཚེ། །ཆོས་མཆོག་སེང་གེའི་འོ་མ་ཐིགས་གཅིག་ཙམ། །བླུགས་པའི་སྣོད་
དུ་མ་གྱུར་ལུས་རྟེན་འདི། །འཆི་བདག་དབྱུག་པས་རྫ་སྣོད་སྟོང་བ་བཞིན། །གྱི་ནར་
འཇོམས་པར་འགྱུར་སྙམ་མཆི་མ་དཀུ །དེ་ཕྱིར་བཤུལ་ལམ་ཕྱི་མའི་རྒྱགས་འདྲེན་
པར། །སྒོ་གསུམ་གཅིག་ཏུ་དྲིལ་བའི་ཤིང་རྟ་ནི། །དབེན་པའི་གནས་སུ་ཁ་ལོ་བསྒྱུར་
འདོད་ཀྱི། །འདུན་པའི་འཕང་ལོ་འདི་ནི་ཉིན་བཞིན་གཡོ། །དེ་ལྟ་ན་ཡང་གཅིག་རྗེས་
གཅིག་བསྙེགས་པའི། །བྱ་གཞག་ཆུ་བོའི་རླབས་ཀྱིས་ལམ་བཀག་ནས། །འདུ་འཛིའི་
ཚང་ཚིང་ཁྲོད་དུ་འཐིམ་པ་ཡི། །སྐལ་ངན་དྲང་སྲོང་དམོད་པ་བཞིན་དུ་མྱོང་། །ཀྱེ་མ་
ད་ནི་སྙིང་སྟོབས་ཉམ་ཆུང་ཞིང་། །བརྩོན་པའི་རྐང་འགྲོས་བུལ་བ་ཁོ་བོ་ཡི། །འདུན་
མའི་ལག་པ་འཆེལ་ས་དཀོན་མཆོག་གི །ཐུགས་རྗེ་མཁར་པ་བརྟན་པ་ཁོ་ནར་རེ། །
བསྟན་དང་འགྲོ་ལ་སྨན་པའི་བཞེད་དགོངས་ཀྱིས། །ཀུན་ཏུ་བཟང་པོའི་སྤྱོད་པ་ལྷུར་
ལེན་ཁྱོད། །ཕྱོགས་དེའི་དད་ལྡན་བསོད་ནམས་ཞིང་མཆོག་ཏུ། །ཞབས་ཟུང་རྡོ་རྗེའི་
མདུད་པ་མ་བཤིགས་པར། །སྡེ་སྣོད་གསུམ་གྱི་བཟང་གོས་ལྷབ་ལྷུབ་རྩེར། །རྡོ་རྗེ་ཐེག་
པའི་ནོར་བུ་འོད་འབར་བ། །མི་ནུབ་བསྟན་པའི་རྒྱལ་མཚན་ཕྱོགས་ཀུན་ཏུ། །བསྒྲེང་
ལ་སྙིང་སྟོབས་དཔུང་པའི་ཤུགས་སྐྱེད་ཅིག །ཡུན་དུ་འགྲོགས་ཀྱིན་གསེར་བཟང་
ངང་ཚུལ་ལྟར། །ཡོན་ཏན་རང་བཞིན་འདོར་བ་མེད་རིག་པས། །ཕན་ཚུན་ཡིད་ཀྱི་
ཆུ་ལ་ཆུ་ཞུགས་པ། །མི་ཕྱེད་ཕྱག་རྒྱ་གཡུང་དྲུང་དངོས་པོར་འཚལ། །དེ་ལྟར་མདོ་སྨད་
སྐྱིད་པའི་སྨན་ལྗོངས་ནས། །དེ་རིང་འཕུར་བའི་འཕྲིན་ཡིག་ཁུ་བྱུག་ཁྱོད། །ཆེན་པོ་
ཧོར་གྱི་ཡུལ་གྱུར་མྱུར་སོང་ལ། །མཆོག་སྤྲུལ་སྤྱན་སྔར་དགེ་ལེགས་དབྱངས་སྒྲོགས་
ཤིག །
203



ཆེན་པོ་ཧོར་གྱི་རྒྱལ་ཁམས་ཨོའུ་ཧན་དུ་བཞུགས་པ་
སྤྲུལ་བའི་སྐུ་སྐལ་བཟང་ཡེ་ཤེས་དར་རྒྱས་ལ་
སྤྲིངས་པ་ནོར་བུའི་རྣ་ཆ།
དྲི་མེད་བསླབ་གསུམ་རིན་ཆེན་རྒྱུན་འཕྱང་ལྷག་བསམ་དངུལ་གྱི་ཁ་དོག་
འཆང་། །ལུང་དང་རིགས་པའི་མཆེ་བ་ཟུང་ལྡན་སྤོབས་པའི་སྣ་ཞགས་རིང་དུ་སྐྱོང་། །
ཡང་དག་ལམ་དུ་དྲང་པོར་ར བ་རྒྱུ་གཞན་ཕན་ཁུར་ཆེན་འདེགས་བཟོད་པ། །སྨྲ་
བའི་ཁྱུ་མཆོག་ཆོས་ཀྱི་རྒྱལ་སྲིད་སྐྱོང་བའི་རིན་ཆེན་མཆོག་དེའི་དྲུང་། །བགྲང་བྱའི་
དུག་སྦྲུལ་རྩེགས་པའི་ཁྲེས་པོ་ཅན། །དགེ་བའི་ནོར་གྱིས་དབུལ་བའི་དཱ་རི་དྲ། །བློ་མིག་
འདོད་པའི་དུག་གིས་ལྡོང་བ་དེས། །ཞུ་འཕྲིན་གུས་པའི་གླུ་འདི་འཛེར་ལ་གསོན། །
རྒྱ་ཆེན་མཁྱེན་པའི་འདབ་མ་སྟོང་བཞད་ཅིང་། །བརྩེ་ཆེན་སྦྲང་རྩིའི་ཐིག་ལེས་
གཏམས་པ་ཡི། །སྐྱེས་ཆེན་པད་མ་དཀར་པོས་དབང་ཕྱོགས་ཀྱི། །ལྗོངས་ཆེན་འཕྲིན་
ལས་དྲི་ཡིས་ཁྱ བ་བྱས་ཞེས། །རབ་སྙན་གྲགས་པའི་སྤྲིངས་ཡིག་ཕྱོགས་ཀུན་ཏུ། །
གཟུར་གནས་རྐང་དྲུག་ཡོངས་ཀྱིས་སྒྲོགས་ཐོས་ཚེ། །རྒན་པོ་ལང་ཚོའི་རྫིང་བུ་ཚེས་
བྲི་ཡང་། །རྣ་བའི་ཨུཏྤལ་མ་རྙིང་དོན་ལྡན་སེམས། །དེང་འདིར་གང་གི་མཁྱེན་རབ་
འོ་མཚོ་ལས། །མཛའ་གཅུགས་ཤིང་རྟས་དགེ་བར་དྲངས་པ་ཡི། །གསུང་འཕྲིན་དོན་
ཟབ་ག་བུར་ཐོགས་པ་སྟོང་། །འགྲེམ་པའི་ཟླ་བ་ལན་གཉིས་བར་དུ་ཤར། །བི་ཤྭ་ཀརྨ་
སྐྱེངས་བྱེད་འཕྲུལ་གྱི་བཟོས། །བསྐྲུན་པའི་བ་སོའི་ཉེར་དཔྱད་ཁྱད་མཚར་ཟུང་། །
ཟླ་ཟེར་ཐགས་སུ་བཏགས་ལྟའི་ལྷ་དར་སོགས། །བདོག་པའི་རྣམ་གྲངས་མིག་གི་
.204 -



བདུད་རྩིར་བསྟར། །དེ་ཡིས་བདག་ཡིད་དགའ་བའི་ཚོར་བ་ནི། །རྣམ་ཀུན་མཆོག་
ལྡན་སྟོང་བའི་ལུས་ཕྲ་མར། །བརྒྱད་གཉིས་དགའ་བའི་ལག་པད་ཀྱིས་འཁྱུད་པའི། །
རྡོ་རྗེ་འཛིན་པའི་བདེ་ཆེན་དགའ་སྟོན་བཞིན། །འདི་ན་ཡུལ་དུས་ངན་པའི་སྐྱེ་བོའི་
ཁྲོད། །བྱ་རོག་ལུས་དཀར་བརྟུལ་ཞུགས་འཛིན་པ་བདག །ན་དང་རྒ་བའི་མཆེ་བ་
རབ་གཙིགས་པའི། །འཆི་བདག་གཤིན་རྗེའི་ཟ་རེས་མ་བབས་ཀྱང་། །ཆུ་གཉེར་
བཞིན་དུ་གཅིག་རྗེས་གཅིག་མཐུད་པའི། །ཟིན་མེད་སྣ་ཚོགས་འདུ་འཛིའི་འཐོར་
རླུང་གིས། །གསལ་རིག་སེམས་ཀྱི་མར་མེ་ཡུད་ཙམ་ཡང་། །རྣལ་དུ་གནས་པའི་གོ་
སྐབས་བྲལ་བས་གདུང་། །འདོད་ལ་སྲེད་པའི་རྣམ་སྨིན་ཡིད་མི་འོང་། །འབྱིན་པར་
གོ་ཡང་སྔོན་གོམས་ཀྱིས་བསླད་པས། །ད་དུང་རྙེད་བཀུར་འབའ་ཞིག་སེམས་བྱེད་
པ། །བདག་གི་སྙིང་ལ་ཅི་ཞུགས་ཡོངས་མི་ཤེས། །འདི་ན་མིག་ལྡན་སྐྱེ་བོ་བསམ་བཞིན་
དུ། །མེ་འབར་ཀླུབས་སུ་དོགས་མེད་མཆོང་བ་ལས། །མི་དགེའི་ངན་སྐྱུགས་ཅི་དགར་
འཐུང་བ་ཡི། །བདག་གི་སེམས་འདི་ཆེས་ཆེར་བླུན་པ་ཉིད། །རྒ་བའི་ཁ་བ་ཉིན་བཞིན་
བབས་པ་ཡིས། །ལང་ཚོའི་མེ་ཏོག་འདབ་མ་རྙིང་ཞིང་ཧྲུལ། །ཀྱི་ཧུད་ད་ནི་འཆི་
བདག་མཆེ་བའི་རྩེར། །ཆོ་ངེ་འདོན་པའི་དུས་དེ་མི་རིང་སྙམ། །དེ་ཕྱིར་རྫི་ཡིས་ཕོག་
པའི་ ཤ་བ་བཞིན། །བྲེད་ཤ་ཐོན་པའི་མིག་གིས་ཕྱོགས་ཀུན་ཏུ། །ལྟ་བཞིན་བས་
མཐའ་དབེན་པ་ལ་བྲོས་ནས། །ཕྱི་མའི་ལམ་རྒྱགས་སྒྲུབ་པ་ཆེས་རིགས་ཀྱང་། །འདོད་
པའི་འབྲས་བུ་དང་བྲལ་དོན་མེད་པའི། །བྱ་བ་མང་པོའི་ཡལ་ག་གཟེངས་པ་ལས། །
མོད་ལ་འདོད་འདོད་ཡིད་ཀྱི་རྐང་བ་ནི། །ལེ་ལོའི་འཁྲི་ཤིང་དྲ་བས་བཅིངས་པར་
གྱུར། །འདོད་ལྷའི་བསླུ་བྲིད་འདུ་འཛིའི་གཟེབ་ཆུད་ནས། །རང་དབང་ཟློས་གར་
སྐྱོང་པའི་སྐབས་བྲལ་བདག །གང་འདོད་ཕྱོགས་བཅུར་རྒྱུ་བའི་འདབ་ཆགས་
དང༌། །དབེན་པའི་རི་དྭགས་ལས་ཀྱང་སྐལ་དམན་སྙམ། །ད་ནི་ཡང་དག་ལམ་འགོག་
- 205 -



8
པའི། །འདུ་འཛིའི་དབྱི་མོང་འཛིངས་པའི་ནགས། །ཞེན་མེད་ཟོར་བས་བརྔས་ནས་
སུ། །རྙེད་བཀུར་སྨིག་རྒྱུའི་ཀླུང་བརྒལ་ཏེ། །ཁ་བའི་དུམ་གྲུག་ག་བུར་ཕྱེ་མའི་རྡུལ་ཚོགས་
སྤུངས་པའི་སྟོད་གཡོགས་ཡིད་འོང་དུ་ཀཱུ་
་ལ་ཡིས་མཛེས། །བྱ་དང་བུང་བའི་འཕུར་
ལྡིང་སྒྲ་སྙན་གསེར་གདུབ་རིན་ཆེན་དོ་ཤལ་སིལ་སིལ་ཛམ་བུ་ན་དའི་དྲིལ་ཆུང་
བཞིན། །མ་ལ་ཡར་སྐྱེས་ཙན་དན་ལྟར་བསིལ་འཇམ་པའི་རླུང་བཞོན་དལ་བུར་ལྡང་
བའི་དབུགས་ཕྲེང་གཡོ་བས་ཡིད་གདུང་སེལ། །ཐུབ་རྣམས་ཡིད་ཀྱི་ཟླ་ཤེལ་ལ་ཡང་
ཆགས་ཚོན་འཛིན་བྱེད་གྲུབ་པའི་རི་བོ་མཛེས་མའི་ཕང་པར་ངལ་གསོ་བགྱིད། །ཁྱོད་
ནི་ཡུལ་དེའི་སྐྱེ་རྒུ་ཡི། །བསོད་ནམས་ལག་པས་འཆེལ་ས་སྟེ། །དེ་ཕྱིར་ཡུན་དུ་བརྟན་
བཞུགས་ནས། །བསྟན་འགྲོའི་ཕན་བདེ་སྤེལ་བར་མཛོད། །རིན་ཆེན་རིན་ཐང་བྲལ་
ཡང་མི་མངོན་པར། །གཏེར་དུ་སྦས་ན་ཀུན་གྱི་སྤྱད་བྱ་མིན། །དེ་ཉིད་རྒྱལ་མཚན་རྩེ་
མོར་མངོན་མཆོད་པའི། །ཆོ་ག་བསྟར་བས་འདོད་རྒུའི་ཆར་འབེབས་ལྟར། །ལུང་
རྟོགས་ནོར་གྱིས་ཕྱུག་པའི་བཤེས་གཉེན་ཁྱོད། །བཅོམ་སྐྱུངས་སྙིང་ལས་ཆུང་ངུར་
མི་གཞོལ་བར། །བཤད་དང་སྒྲུབ་པས་རྒྱལ་བ་གཉིས་པའི་བསྟན། །ཕྱོགས་དེར་ཉི་
མ་ཤར་བ་བཞིན་དུ་མཛོད། །ཀྱེ་མ་ལང་ཚོའི་མེ་ཏོག་ཆེས་རྙིང་དབང་པོ་ལྔའི། །འབྲས་
བུ་རྒུད་གྱུར་བདག་སྲོག་ཨ་མྲའི་མགལ་དུམ་འདི། །འཆི་བདག་ཞུགས་ཀྱི་ཟས་སུ་
བགྱིད་ལ་ཉེ་བཞིན་དུ། །ཚིག་རྒྱན་སྤེལ་བས་བློ་གྲོས་ངལ་བ་འདིས་ཀྱང་ཅི། །འོན་ཀྱང་
ཚ་བས་གདུང་ལ་གྲིབ་བསིལ་དང་། །འདོད་པས་མྱོས་ལ་ཡིད་འོང་ན་ཆུང་མ། །བློ་ནོར་
ཅན་ལ་སྙན་ངག་སྐྱེས་ལྟ་བུའི། །སེམས་ཀྱི་བདུད་རྩི་གཉིས་པ་ཡོད་མ་ཡིན། །དེ་ཕྱིར་
དབྱངས་ཅན་ངང་མོ་མགྲིན་པའི་མཚོར། །ཞུགས་ལས་ཐུགས་རྗེའི་གཤོག་རླབས་ཀྱིས་
བསྐྱོད་པས། །རོ་འཛིན་ཆུ་སྐྱེས་ཟློས་གར་གཡོ་བ་ལས། །སྙན་ངག་དྲི་བསུང་མངར་
བ་འདི་འཐུལ་ལོ། །འོད་སྟོང་ཅན་དང་པད་མ་བཞིན། །གནས་ཀྱིས་བསྐལ་ཡང་
- 206 -



་་་་
མཛའ་བའི་ཡིད། །གསེར་ལྟར་འགྱུར་མེད་དགེ་བའི་འཕྲིན། །གངྒཱའི་རྒྱུན་ལ་འགྲན་
པར་མཛོད། །དེ་སྐད་ཞུ་འཕྲིན་པད་མ་ལ། །སྤྱན་གྱི་བུང་བ་འབབ་པའི་རྟེན། །མཚོན་
བྱེད་ཙམ་བཅས་ཆོས་ཀྱི་སྡེ། །བྱམས་པ་གླིང་ནས་ཕུལ་བ་དགེ །
207 -



རྒྱལ་ཁབ་ཆེན་པོ་པེའི་ཅིང་དུ་ཨ་གྱི་ཧུ་ཐོག་ཐུར་
སྤྲིངས་པའི་ཆབ་ཤོག་པ་ཏྲ་འཁྱིལ་བ།
རྣམ་དག་བསླབ་གསུམ་ལི་ཁྲིའི་མདངས་མཚར་ཞིང་། །ལེགས་བཤད་མགྲིན་
པའི་རྫ་རྔ་མཐོར་འདེགས་པས། །ཐུབ་བསྟན་པད་མཚོ་ཡིད་འོང་བགྱིད་པ་ཡི། །
མཆོག་སྤྲུལ་ངང་བའི་དེད་དཔོན་གང་དེའི་དྲུང༌། །གང་གི་རྣམ་དཔྱོད་འོད་སྟོང་
འབར་བ་ལ། །རིང་ན་གནས་ཀྱང་དགའ་བའི་འཛུམ་ཁྲོལ་བའི། །མང་ཐོས་པད་མ་
དཀར་པོའི་ཁ་སྒོ་ནས། །སྙན་ངག་དྲི་བསུང་ཞིམ་པོ་འདི་འཐུལ་ཏེ། །དེང་དུས་མཐོ་
རིས་གནས་ཀྱི་ངོ་མཚར་ཀུན། །མ་ཚང་མེད་པར་བཀོད་པ་རྒྱལ་པོའི་ཁབ། །ཟུར་ཕུད་
ལྔ་བ་མི་རྗེའི་རྣམ་པ་ཡིས། །འགྲོ་ལ་བླང་དོར་སྟོན་པའི་མདུན་ས་དེར། །རྣམ་དཔྱོད་
གསེར་གྱི་ཐུར་མ་བརྒྱ་ཕྲག་གིས། །བཏེག་པའི་ཆོས་སྲིད་ཟུང་དུ་འབྲེལ་བའི་གདུགས། །
ཕན་བདེའི་གྲིབ་བསིལ་སྙོམས་པར་འབབ་པའི་གཏམ། །ག་བུར་ཐིགས་ཕྲེང་བཞིན་
དུ་སྙིང་ལ་སྨན། །འདི་ན་ལེགས་བཤད་ལྷུང་ལྷུང་སྒྲ་འབྱིན་ཀྱང་། །ཐུར་དུ་རྒྱུགས་
པའི་རང་བཞིན་མི་འདོར་བའི། །ཚུལ་འཆོས་གྱ་གྱུ་ཅན་གྱི་ཉལ་འགྲོ་བདག །འཆི་
བདག་ཐན་པས་སྐེམ་པར་མ་གྱུར་ཙམ། །གྲོགས་ཁྱོད་སྐྱེས་ཐོབ་རང་བཞིན་གསེར་
འདྲ་ཞིང་། །སྦྱངས་པའི་ཡོན་ཏན་ཕུལ་བྱུང་གིས་ཕྱུག་པའི། །གྲུབ་ཟིན་སྒྲུབ་པའི་སྙན་
བསྐུལ་དགོས་མེད་ཀྱང་། །མཉེས་གཤིན་སེམས་ཀྱིས་ཅུང་ཟད་བསྙད་འདི་གསོན། །
དེང་སང་བསྟན་འཛིན་དམ་པར་ཁས་འཆེ་མང་། །རྙེད་བཀུར་འབའ་ཞིག་སྙིང་པོར་
འཛིན་འདིས་སྐྱོ། །ཁྱོད་ནི་བསྟན་འགྲོའི་ཁུར་གྱིས་མི་ངལ་བ། །སྔོན་བྱུང་དམ་པའི་
208



རྣམ་ཐར་རྗེས་སུ་སློབ། །མཐའ་འཁོབ་མ་རུའི་ཐང་དུ་འཁྱམས་པ་ཡི། །ཆོས་འདོད་
སྐོམ་པས་གདུང་བའི་འགྲོ་མང་ལ། །གང་ལ་གང་འཚམ་ཆོས་ཀྱི་བདུད་རྩིའི་ཆར། །
མཁྱེན་དཔྱོད་སྤྲིན་སྔོན་ཀློང་ནས་དུས་སུ་ཕོབས། །དམུ་རྒོད་སྐྱེ་བོ་འདི་དག་ཆབས་
ཅིག་ཏུ། །རྒྱལ་བ་ཡིས་ཀྱང་མགུ་བར་མི་ནུས་ཕྱིར། །དྲེགས་པས་མྱོས་འགས་ཀླན་ཀ་
འཚོལ་སྲིད་ཀྱང་། །དཀྱེས་ཆེའི་ཐུགས་ནི་མཁའ་བཞིན་ཡངས་པར་མཛོད། །མང་
རྣམས་གཙོ་བོའི་སྤྱོད་པའི་རྗེས་འཇུག་ཕྱིར།
ར། །ཕྱི་ཚུལ་འདུལ་བའི་ཀུན་སྤྱོད་གཙོ་བོ་
དང་། །ནང་དུ་རིམ་གཉིས་ཏིང་འཛིན་ལ་གཞོལ་བ། །སྦས་པའི་རྡོ་རྗེ་འཛིན་པའི་
བརྟུལ་ཞུགས་འཚལ། །རང་གཞན་དོན་གཉིས་བདུད་རྩིའི་སྣོད་བཟང་པོ། །ཆོས་ལྡན་
ཚོ་བ་ཤེལ་གྱི་བུམ་པ་བཟུང་། །འགལ་རྐྱེན་རྡོ་བའི་གཡུལ་གྱིས་མི་རྫི་བའི། །ཐུགས་
དམ་བསྲུང་བའི་འཁོར་ལོ་བརྟན་པ་གཅེས། །དེ་སྐད་འཆི་མེད་དོ་རའི་སིལ་སྙན་
བཞིན། །སྙན་དང་ཐུགས་ལ་བདུད་རྩིར་འགྱུར་བའི་གཏམ། །འདི་ཀོ་གླུ་བ་ལས་བྱུང་
རྩི་མཆོག་བཞིན། །འབྱུང་ཁུངས་དམན་ཀྱང་སྨན་བཞིན་དགོངས་འཚལ་ལོ། །སླད་
ཀྱང་མཛའ་གཅུགས་པད་དཀར་ལས་འོངས་པའི། །འཕྲིན་ཡིག་དྲི་བསུང་ཞིམ་པོ་
ཡང་ཡང་དུ། །བྱ་མ་རྟ་ཡིས་བསེར་བུར་སྤྲིངས་པ་ཡིས། །ཕན་ཚུན་ཡིད་ལ་སིམ་པ་སྟེར་
ཀྱང་འཚལ། །ཞེས་རབ་ཏུ་དགེ་བའི་གཏམ་གསོལ་བའི་རྟེན་དྲི་བྲལ་སྲིད་དུ་རིང་བའི་ལྷ་རྫས་
བཅས་ཕུལ།
- 209 ,



ཆོས་སྡེ་ཆེན་པོ་སྐུ་འབུམ་གྱི་དབེན་དགོན་དགའ་ལྡན་ཆོས་སྡིང་དུ་
སྒྲུབ་པ་ལ་གཞོལ་བ་རྒྱུ་རྩ་དཀའ་བཅུ་བློ་བཟང་རྒྱལ་མཚན་ལ་
སྤྲིངས་པའི་ཆབ་ཤོག་རིན་ཆེན་སིལ་མ།
*
བསླབ་གསུམ་དག་པའི་ཤིང་ཤུན་གོས་འཆང་ཞིང་། །ལེགས་བཤད་གཏམ་གྱི་
རིལ་བ་སྦྲེང་མཁས་ལ། །ཡང་དག་འཇོག་གི་བདེ་བས་ཡིད་སིམ་པའི། །དྲང་སྲོང་
བསེ་རུ་གནས་པ་གང་དེ་ལ། །གཞན་སྣང་འདྲིད་པའི་ཟློས་གར་ལྷུར་ལེན་ཅིང་། །ཆོས་
བརྒྱུད་གཉེར་མས་འཁུམ་པའི་སྤྲེ་རྒན་ཞིག །འདུ་འཛིའི་ཚང་ཚིང་ཁྲོད་ནས་དོན་
ལྡན་གྱི། །སྙན་ཚིག་འབྲས་བུ་སྨིན་པ་འདི་འཐོར་རོ། །ཚུལ་ཁྲིམས་ཨ་མྲའི་ས་བོན་མ་
རུལ་བ། །སྨོན་ལམ་དྲོད་གཤེར་སྟོབས་ཀྱིས་སྨིན་པ་ལས། །ཉེར་འཁྲུངས་དལ་འབྱོར་
ལྗོན་པ་དུས་མིན་གྱི། །འཚེ་བའི་རླུང་གིས་བསྐྱོད་པ་མེད་པ་ནས། །ཐུབ་པའི་དབང་
པོས་རང་གི་རྗེས་ཞུགས་པའི། །མང་ཐོས་དགེ་སྦྱོང་རྣམས་ལ་བསྟི་གནས་སུ། །ཆེར་
བསྔགས་དབེན་པའི་གནས་སུ་ཆོས་དོན་ལ། །གཅིག་ཏུ་གཞོལ་བ་ཁྱོད་ལ་གློ་བ་
དགའ། །ཚེ་ཡི་ཉི་མ་འདི་སྣང་སྟོང་བའི་མཁར། །རྒས་ཏེ་དུས་ཀྱི་ནུབ་རིར་ཉེ་བ་
བདག །འདི་སྣང་པད་མའི་དཔལ་ལ་རྗེས་ཆགས་པས། །ཐུན་མཚམས་ཕྱི་མིག་བལྟ་
བ་མ་ཁེགས་ཀྱང་། །རྣམ་དཔྱོད་དུང་དཀར་ཁོག་པ་མ་རྙོངས་པས། །དོན་གཉེར་སྐྱེ་
བོའི་དབུགས་ཀྱིས་བསྐུལ་བ་ན། །མ་རིག་གཉིད་ལས་སློང་བྱེད་ཆོས་ཀྱི་དབྱངས། །
སྒྲོགས་པས་འཚོ་བ་དོན་མེད་མ་གྱུར་ཙམ། །འོན་ཀྱང་ལས་ཉོན་སྒོ་ལྕགས་དམ་པོ་
བ་བྱ
210 -



ཅན། །སྲིད་པའི་བཙོན་དུ་སྡུག་བསྔལ་རྣམ་གསུམ་གྱིས། །ཡུན་རིང་མནར་ཡང་ཐར་
འདོད་ད་ལྟའི་བར། །རྨི་ལམ་ཙམ་དུའང་མེད་འདི་ཀྱེ་མ་བླུན། །རགས་པའི་སྡུག་
བསྔལ་ཙམ་ལས་ཡིད་བྱུང་ཡང་། །འདུ་བྱེད་སྡུག་བསྔལ་སློང་བའི་ཐབས་བྲལ་
བས། །སྲིད་པའི་རྩེ་མོར་སོན་ཀྱང་སླར་ལོག་ནས། །དམྱལ་བའི་བུད་ཤིང་བྱེད་འདི་
སྐྱོ་བའི་གནས། །གྲོལ་བར་རེ་ནས་འཆིང་བའི་ཐབས་སྒྲུབ་པ། །ལོག་པའི་ལམ་གྱིས་
བསླུས་ལ་ཅི་ཞིག་གཤུང་། །ཁོ་བོ་བསྟན་ལ་ཞུགས་ནས་འཁོར་བའི་མཐའ། །རིང་དུ་
བརྟན་པར་བྱེད་འདི་ངོ་རེ་གནོངས། །ཀྱེ་ཁྱོད་རྣ་བ་ཐོས་པའི་ལམ་བྱུང་ཞིང་། །
འཁོར་འདས་སྐྱོན་ཡོན་བློ་གྲོས་མིག་གིས་མཐོང་། །འཇུག་ལྡོག་གནས་ལ་རྨོངས་
པའི་རབ་རིབ་བྲལ། །དམ་ཆོས་སྒྲུབ་པའི་མཐུན་རྐྱེན་རྣམས་ཀྱང་ཚང་། །དེ་ཕྱིར་ཆོས་
པར་ཁས་འཆེ་ཀུན་གྱི་སྙིང་། །མ་ཚོར་དཀྲུགས་པ་མི་ཆོས་བརྒྱུད་ཀྱི་གདོན། །ཕྱོགས་
སུ་ཉེ་བ་ཙམ་ཡང་མི་ནུས་པའི། །ཞེན་ལོག་རྡོ་རྗེའི་ར་བ་བརྟན་པོའི་ནང་། །ཟབ་
དང་རྒྱ་ཆེའི་ལམ་གྱི་སྙིང་པོའི་གདུང་། །རྣམ་དག་དམ་སྡོམ་ཀ་བས་བཏེགས་པ་ལ། །
ཆོས་སྤྱོད་རྣམ་བཅུའི་ལྕམ་གྲ(དྲལ ལེགས་བཀལ་བ། །ཡང་དག་སྒྲུབ་པའི་ཁང་
བཟང་ལ་ཞུགས་ནས། །སྣང་ཤས་སྐྲུན་པས་མ་བསླད་ཉམས་ལེན་འབྲུ། །ཐུན་དང༌
ཐུན་མཚམས་བྲེ་ཕུལ་གྱིས་གཞལ་བས། །རང་རྒྱུད་བང་མཛོད་བཀང་སྟེ་བཤུལ་རིང་
གི །ཕྱི་མའི་ལམ་རྒྱུགས་ཚགས་སུ་ཚུད་པ་མཛོད། །གནས་ཆ་ཅུང་ཟད་བརྟན་པའི་
རྫིང་བུ་ལ། །སྣ་ཚོགས་ཉམས་ཀྱི་གཟུགས་བརྙན་གཤིས་ཀྱིས་འཆར། །དེ་ཡིས་སྨིག་
རྒྱུ་ཆུ་རུ་འཁྲུལ་བ་ཡི། །རི་དྭགས་བཞིན་དུ་བསླུས་པའི་སྒོམ་ཆེན་མང་། །ལྟར་སྣང་
ཕྱོགས་རེའི་ལམ་གྱི་ཁྲོན་པ་ལས། །སྐུ་གསུམ་ནོར་བུ་འབྱུང་བ་མི་སྲིད་པས། །བླ་མའི་
མན་ངག་གྲུ་གཟིངས་ལ་བརྟེན་ནས། །ཆ་ཚང་ལམ་གྱི་རྒྱ་མཚོར་འཇུག་པ་འཚལ། །
བློ་བཟང་དགོངས་བཅུད་གདམས་ངག་བདུད་རྩིའི་མཚོ། །དེང་དུས་ཐིགས་པ་ཙམ་
21 1 -



དུ་གྱུར་པ་འདི། །ལྷག་མེད་འགྱུར་ལ་རིང་བོ་མི་ཐོགས་པས། །ཅི་ནུས་རྩལ་གྱིས་བགོ་
སྐལ་མྱུར་བར་ལོང་། །བདག་བློ་ལུས་ཕྲའི་རྩལ་གྱིས་ཉེར་སྐྲུན་པའི། །འཕྲིན་ཡིག་ལྷ་
གོས་སྡེབ་སྦྱོར་ཐགས་བཟང་བ། །དགེ་བའི་སྙན་བསྐུལ་རི་མོ་བཀྲ་བ་འདི། །མང་ཐོས་
ཁྱོད་ལ་ངོ་མཚར་གཟིགས་མོར་སྤྲིངས། །ཞེས་ལྷ་དར་དྲི་བྲལ་སྤྱོད་འཇུག་དར་ཊིཀ་བཅས་
ཐར་བ་གླིང་ནས།
་
- 212 -



རང་ལོ་རེ་གཅིག་ལོན་པ་མེ་སྤྲུལ་ལོ་དགོན་ལུང་པ་ཆེ་ཕྲ་འགས་ལོག་
སྒྲུབ་བྱས་སྐབས་བཀྲ་ཤིས་འཁྱིལ་དུ་མཁས་པའི་གྲོགས་པོ་
འགའ་ཞིག་ལ་གནས་ཚུལ་སྤྲིངས་པ་ནད་བརྒྱ་
འཇོམས་པའི་སྨན་གཅིག་
བསླབ་གསུམ་དཀྱིལ་འཁོར་ཆ་ཤས་ཡོངས་རྫོགས་ཤིང་། །འཆད་རྩོད་རྩོམ་
པའི་འོད་དཀར་འབུམ་འགྱེད་པས། །བསྟན་འཛིན་རྒྱུ་སྐར་དབུས་ན་ལྷམ་མེ་བ། །
དྲན་དབང་སྨྲ་བའི་ཟླ་བ་གང་དེ་ལ། །ཚུལ་ཁྲིམས་རས་དཀར་གཙང་མའི་གོས་ཀླུབས་
ཤིང་། །སྡེ་སྣོད་མང་དུ་ཐོས་པའི་ཚངས་སྐུད་འཆང་། །ལེགས་བཤད་གསང་ཚིག་སྨྲ་
ལ་ཐོགས་མེད་པའི། །དྲང་སྲོང་རྒན་པོ་དེ་ཡིས་མཆིད་འདི་གསོལ། །རྟག་ཏུ་གཞན་
ལ་ཕན་པའི་དྲི་བསུང་ཅན། །ཀུན་བཟང་སྤྱོད་པའི་པད་མ་སྟོང་བཞད་པ། །ཁྱོད་སྐུ་
བདུད་རྩིའི་རྫིང་བུ་དེང་གི་དུས། །ཉེ་ཞོའི་རྙོག་པ་བྲལ་བར་འཚོ་གཞེས་ཤིང་། །བླ་གོས་
མདངས་ཀྱིས་མཁའ་ཡང་ལི་ཁྲིའི་མཚོར། །འཁྲུལ་བསྐྱེད་ངུར་སྨྲིག་འཆང་བའི་
མཁས་མང་དབུས། །སྙིང་བྲལ་རྣམ་དཔྱོད་སྤོབས་པའི་དབྱུ་གུ་ཡིས། །ཟབ་རྒྱས་ཆོས་
ཀྱི་རྔ་ཆེན་བརྡུང་བ་དང་། །བློ་བཟང་རིང་ལུགས་གསེར་གྱི་ཤིང་རྟ་ཆེ། །བཤད་སྒྲུབ་
འཕང་ལོའི་འཕྲུལ་གྱིས་དྲང་པོ་རུ། །འདྲེན་པའི་སྙིང་སྟོབས་ཤུགས་ལ་སྲེད་མེད་
བུ། །འབུམ་ཕྲག་གིས་ཀྱང་བསྒྲུན་དུ་མ་མཆིས་པའི། །གྲགས་སྙན་ཡིད་འོང་ཨུཏྤལ་་
དོག་པའི་ཚོགས། །གཟུར་གནས་ངག་གི་སྲད་བུར་ཉིན་རེ་བཞིན། །གསར་བ་གསར་
བ་སྤེལ་བའི་ཕྲེང་རྒྱུད་ཀྱིས། །ཕྱོགས་ཀྱི་བུ་མོའི་མགྲིན་པ་ཡིད་འོང་བྱས། །ཆོས་སྡེ་ཞེས་
མ 213 ག



སུ་སྙན་པར་གྲགས་ན་ཡང་། །ཆོས་འདོད་སྐྱེས་བུ་ཡིད་འབྱུང་གནས་འདི་ན། །ཆོས་
སྨྲ་བདག་ནི་ཙཱུ་ཏའི་རྐང་གཉིས་བཞིན། །ཆོས་མེད་བླུན་པོའི་ཚོགས་ཀྱིས་སྨོད་ཅིང་
གཤེ །ཀྱི་ཧུད་སྔོན་བསགས་ལས་ངན་མ་ལུས་པ། །གཅིག་ཏུ་སྡོམ་པའི་འབྲས་བུ་སྨིན་
པ་ལས། །འཁྲུལ་འཁོར་སྒྲོགས་ཀྱིས་འཕང་བའི་རྡོ་ཟླུམ་བཞིན། །དམུ་རྒོད་སྐྱེ་བོའི་
ཁྲོད་འདིར་བདག་ལྷུང་སྟེ། །ཚ་གྲང་སྣ་ཚོགས་འདུས་པའི་ནད་གཞི་ནི། །སྨན་དང་
དཔྱད་ཀྱིས་བཅོས་པར་དཀའ་བ་བཞིན། །དཀར་ནག་ཁྲ་བོའི་ཡིད་ཅན་དུས་ངན་
མིའི། །སྤྱོད་པའི་ཚུལ་དང་བསྟུན་པ་ཆེས་དཀའ་བས། །རླན་གཤེར་ཕོར་གང་ལྷ་མི་
ཡི་དྭགས་ཀྱིས། །བདུད་རྩི་ཆུ་དང་བཤང་ལྕིར་མཐོང་བ་བཞིན། །ཁོ་བོའང་ལ་ལས་
སངས་རྒྱས་དངོས་འདྲ་དང་། །ཕལ་ཆེས་མི་དང་འགའ་ཡིས་འདྲེར་ཡང་འཛིན། །
བྱ་སྤྱོད་འཐད་ལེགས་གཡས་སུ་འཁྱིལ་བའི་དུང༌། །ཀུན་ལ་ལྷག་བསམ་དཀར་པོའི་
མདངས་ལྡན་ཡང་། །རྣམ་རྟོག་སྐུ་མཁྲིས་སྙན་ཅན་ཆེར་རློམ་ཞིག །འདུ་ཤེས་འཁྲུལ་
བས་སེར་པོར་རྟག་གཟིགས་ནས། །སྐབས་འགར་སྟག་ལྟར་མཆོང་ཞིང་དོམ་ལྟར་
ངར། །ལ་ལར་ཝ་ལྟར་ཞུམ་ཞིང་གླང་ལྟར་འཁུན། །རྒྱུན་དུ་ཆུ་སྐྱར་བྱི་ལ་ལྟར་འཇབ་
ནས། །གླགས་ཚོལ་འབའ་ཞིག་ཐུགས་ལ་བརྣག་པར་གྱུར། །ཕྱི་མའི་སྲིད་པ་ལྕགས་
ཀྱི་ཀོང་ཕོར་རུ། །དམྱལ་མེས་རྣམ་ཤེས་སྡོང་བུ་བསྲེག་འདོད་འགས། །ལས་ངན་
མར་ནག་བསོག་ཆེད་རང་གཞན་གྱི། །དགེ་རྩའི་ཏིལ་ཕུང་བཅུད་མེད་འབའ་ཆར་
གཏོང་། །ལྷག་པར་ཡིད་བཞིན་ནོར་ལས་ལྷག་པ་ཡི། །གདམས་ངག་ལྷུག་པར་བྱིན་
པའི་སློབ་གཟུགས་འགས། །ལུས་ཀྱིས་ཕྱག་འཚལ་གུས་པ་ལྟར་བྱེད་ཀྱང་། །སེམས་
ཀྱིས་བླ་མའི་མགོ་ལ་རྐང་རྟེན་འཆའ། །ཚུལ་འཆོས་གཡོ་སྒྱུའི་ནགས་ཁྲོད་གནས་
འཆའ་ཞིང་། །ཕྲག་དོག་གཉེར་མས་འཁུམ་པའི་སྤྲེ་རྒན་འགས། །རང་
འགྲོར་གྱུར་པ་མི་ཤེས་པར། །མི་ལ་མཇུག་མ་མེད་ཅེས་འཕྱ་བར་བྱེད། །དེ་ལྟར་མོན་
ང་ཉིད་དུད་
- 214 -



པའི་རྡོར་གཅོད་ཞུས་དག་བཞིན། །དག་པ་གཅིག་པུ་མ་དག་མང་སྡོམ་ནས། །སུན་
འབྱིན་བྱེད་པ་ཀླ་ཀློའི་གྲོང་འདི་ན། །ཁོ་བོ་བྱ་རོག་དཀར་པོའི་བརྟུལ་ཞུགས་འཛིན། །
གཡོ་སྒྱུའི་རྒྱུད་ཀྱིས་རང་སེམས་གྱོང་བའི་གཞུ། །འཁྱོགས་པོར་བཀུག་པ་རྣམས་དང་
ལྷན་ཅིག་པས། །དྲང་པོའི་རང་བཞིན་ཅན་གྱི་ཉག་ཕྲན་བདག །འཕེན་ལེན་རེས་
འཇོག་དུ་མས་ངལ་བར་བྱས། །དལ་དང་འབྱོར་བའི་ཞིང་ས་གཤིན་པོ་ལ། །དགེ་
བའི་ལོ་ཏོག་འབད་པས་བསྐྱེད་བསྲིངས་ཀྱང་། །ཡུལ་ངན་ཁ་བའི་རི་དང་ཉེ་བའི་
མཐུས། །ཉིན་བཞིན་ཁོང་ཁྲོའི་སེར་བས་ལྷག་མེད་འཇོམས། །ཆོས་བརྒྱུད་ལས་ལ་
བཀོལ་བས་ཆེས་གོག་པ། །རྒན་ལུས་ཤིང་རྟ་འདི་ཡང་གཟུགས་དུས་ཀྱི། །བགྲང་བྱའི་
རྩུབ་འཕྲང་སླེབ་པས་ཅིར་འགྱུར་ཞེས། །རྟོག་པའི་ཁ་ལོ་པ་དེ་དཔྱང་ཐོག་འཛིན། །
དེ་ལྟའི་རྐྱེན་མང་དུས་མིན་རླུང་ཤུགས་ཀྱིས། །རྣལ་དུ་གནས་པའི་ཡིད་མཚོ་བསྐྱོད་
པ་ལས། །ཆགས་སྡང་རེ་དོགས་རྣམ་རྟོག་སྣ་ཚོགས་པའི། །དབུ་བ་སྙིང་བོ་མེད་པ་
མང་དུ་བརྩེགས། །དེ་ཚེ་ཡབ་རྗེའི་བཀའ་དྲིན་ཟླ་བའི་གཟུགས། །ཡིད་མཚོར་ཤར་
བས་དད་དང་སྐྱོ་བའི་རླབས། །གྱེན་དུ་འཕྱུར་བ་འདྲེན་བྱེད་ལམ་ཟུང་ནས། །མཆི་
མར་ཟག་པས་ཁྲུས་ཀྱང་རུང་བ་ཙམ། །དུས་དེར་གང་གི་ཡང་སྲིད་ཉིན་མོར་བྱེད། །
ད་ལྟ་འཆར་ཞེས་ཤར་ཕྱོགས་མི་བདག་གི །བཀའ་ལུང་སྐྱ་རེངས་ཕོ་ཉ་སླེབ་པ་ཡིས། །
མུན་པས་དུབ་པའི་ཡིད་ལ་སྣང་བ་བྱིན། །ཨ་ཡི་ལང་ཚོའི་མེ་ཏོག་ཉིན་རེ་བཞིན། །ན་
རྒས་བ་མོས་ཆེས་ཆེར་རྒུད་བྱས་ཤིང་། །ཡིད་བདེ་བདུད་རྩིའི་རྫིང་ཁང་སེར་་་་་
གཟུགས་འགའི། །ཕྲག་དོག་གླང་པོས་རྒྱུན་དུ་དཀྲུགས་པས་སྐྱོ། །ད་ནི་བཀྲ་ཤིས་འོ་
མཚོ་འཁྱིལ་བ་དེར། །འཇམ་དབྱངས་མཁྱེན་བརྩེའི་པད་མ་བཞད་པ་ཡིས། །སྤྲུལ་
སྐུའི་གེ་སར་ཕྲེང་བ་ངོམ་པ་ཉིད། །མཐོང་བ་འབའ་ཞིག་རེ་བའི་ལྷག་མ་སྟེ། །གནས་
སྐབས་དེར་ནི་མཁས་པའི་གྲོགས་ཁྱོད་ཀྱི། །ཞལ་བཟང་ལི་ཤིའི་གུར་ཁང་མངོན་གྱུར་
-215



ནས། །ལེགས་བཤད་ཁུ་བྱུག་གླུ་ཡི་སིལ་སྙན་གྱིས། །རྣ་བའི་དགའ་སྟོན་རྒྱས་པའི་
དཔལ་ཐོབ་སྙམ། །དེ་སྐད་སྒྲ་དོན་ཉམས་བརྒྱའི་སྙན་འགྱུར་ཅན། །མཐོ་རིས་མེ་ན་
ཀ་ཡི་གླུ་དབྱངས་འདི། །མཁྱེན་བཟང་སྙན་གྱི་བུ་གར་དོག་མེད་དུ། །འཇུག་པའི་བློ་
ལྡན་ཁྱོད་འདྲ་རེ་རེ་སྟེ། །གཞན་དུ་མཐོན་པོའི་ཁྲི་ལ་བརྒྱ་བྱིན་ལྟར། །འགྱིངས་ཀྱང་
བློ་གྲོས་རྣ་བ་འོན་རྣམས་ལ། །སྙན་ངག་ཀ་ལ་པིངྒའི་གླུ་དབྱངས་དང་། །གྲོང་ཚིག་ལྭ་
ཏའི་སྐད་ལ་བྱེ་བྲག་ཅི། །ཚ་བས་གདུང་ལ་ཙན་དན་གྲིབ་བསིལ་དང་། །འདོད་པས་
མྱོས་ལ་སྨིན་ལེགས་ན་ཆུང་མ། །རྣམ་དཔྱོད་ལྡན་ལ་ཡིད་འོང་སྙན་ངག་ལས། །སེམས་
ཀྱི་བདུད་རྩི་གཉིས་པ་གཞན་ཡོད་མིན། །དེ་སླད་རང་སེམས་སྐྱོ་བ་སངས་པ་དང་། །
མཁས་པའི་གྲོགས་ཁྱོད་མགུ་བ་སྐྱེད་པའི་སླད། །སྙན་ངག་བུང་བའི་དབྱངས་དང་
འགྲོགས་པ་ཡིས། །འཕྲིན་ཡིག་མེ་ཏོག་ཆུན་པོ་འདི་སྤེལ་ཏེ། །བཀྲ་ཤིས་མཚན་མས་
སྤྲས་པའི་འཇམ་མཉེན་དང་། །ལྷག་བསམ་མདངས་ཀྱིས་འཁྱུད་དང་ཆབས་ཅིག་
པར། །ཆོས་བཟང་ཞེས་བྱ་སྒྲུབ་པའི་བསྟི་གནས་ནས། །མཆུ་ཟླའི་དཀར་ཕྱོགས་ཉ་
ལ་སྤྲིངས་པ་དགེ །
-216



མེ་འབྲུག་ལོར་ཆོས་སྡེ་དགོན་ལུང་གི་ཁྲི་བ་བསྐོ་མཚམས་ལ་མཆོག་
དམན་འགའི་ཕྱོགས་ཞེན་འདོད་ཁྱེར་གྱིས་རྩོད་གླེང་ལ་རྟེན་
དགེ་འདུན་གྱི་དབྱེན་ཆེན་པོ་བྱུང་བ། ཟི་ལིང་ཨན་པན་ཚེ་
དཔག་གིས་བཙན་གྱིས་བཀྲ་ཤིས་འཁྱིལ་ནས་ཁྲི་ཆེན་གུང་
ཐང་པའི་སྤྲུལ་སྐུ་གདན་དྲངས་ཏེ་མེ་སྤྲུལ་ཟླ༥བའི་ཚེས༢
ལ་ཁྲིར་བཀོད་པས་ལེགས་ལ་མཆེ་བ་བྱུང་སྐབས་བློ་ལྡན་
འགའ་ཞིག་ལ་རང་གཞན་གྱི་གནས་ཚུལ་སྤྲིངས་པ་
རྟོག་པ་སེལ་བའི་ཀེ་ཏ་ཀ་
མཁྱེན་བཟང་རིན་ཆེན་ལྡེ་མིག་གིས། །གཞུང་བཟང་འབུམ་གྱི་སྒོ་ཕྱེ་ནས། །དོན་
བཟང་རིན་ཆེན་མཁོ་རྒུ་ཡིས། །སྐལ་བཟང་ཚིམ་མཛད་བཤེས་ཁྱོད་ལ། །སྨྲ་བ་མང་
བས་གཟེབ་ཚུད་ཀྱང་། །ད་དུང་སྨྲ་བ་ལ་དགའ་བ། །ནེ་ཙོའི་རྣམ་ཐར་འཛིན་བདག་
གིས། །གསོང་བའི་གཏམ་འགའ་ལྷུག་པར་གླེང་། །དེང་ཁྱོད་འཚོ་བའི་རྫིང་བུ་ནི། །
ཉེ་ཞོའི་རྙོག་པ་དང་བྲལ་ཞིང་། །བཤད་སྒྲུབ་པད་མ་འབུམ་བཞད་པས། །ཐུབ་བསྟན་
སྐྱེད་ཚལ་མཛེས་བྱེད་ཅེས། །ཕྱོགས་དེ་ལས་ལྷགས་ཕོ་ཉ་བའི། །མགྲིན་པའི་གླིང་
ང་བུ་
བསྒྱུར་ཐོས་པ། །ཙན་དན་ནགས་ཀྱི་རྫི་ངད་བཞིན། །རྒན་པོའི་སྙིང་ལ་གཅིག་ཏུ་
སྨན། །འདི་ན་རཀྵའི་ཕྲེང་གོག་ལ། །རིན་ཆེན་རྡོག་གཅིག་བསྟར་བ་བཞིན། །རྨོངས་
བརྟུལ་དམུ་རྒོད་སྐྱེ་བོའི་ཁྲོད། །ཆོས་བཞིན་སྤྱོད་པ་གཅིག་པུ་བདག །བུབ་འགྱེལ་རྣམ་
སྨིན་ལ་འཇིགས་ནས། །སྙིང་ཁམས་ཆུང་ངུའི་གོམ་པའི་སྟབས། །བླང་དོར་མ་ནོན་
217



ལམ་འགོད་པ། །རྒྱལ་བའི་གཟིགས་ངོར་བྲིན་སྙམ་ཡང་། །དཀོན་མཆོག་ལས་འབྲས་
རྒྱབ་སྐྱུར་ནས། །ཚེ་འདི་འབའ་ཞིག་དོན་གཉེར་བའི། །སྤྱོད་ཚུལ་སྤྲེའུའི་མཆོང་སྟབས་
ལ། །ཡུལ་འདིའི་མཆོག་དམན་ཀུན་མོས་པས། །བདུད་རྩིས་གང་བའི་རྫ་བུམ་ལས། །
ཧ་ལས་གཏམས་པའི་གསེར་སྣོད་ལ། །དགའ་བ་འདི་རྣམས་ཡིད་གཞུང་བདག །
བསམ་སྦྱོར་བཟང་ལ་དགྲ་རུ་འཛིན། །ཁྱད་པར་གཞུང་མང་སྦྱང་བ་དང་། །སྐྱེ་སྤྲུལ་
མིང་གིས་སྙེམས་པ་འགས། །འདི་སྣང་འདོད་པ་ཕྲ་མོའི་ཆེད། །ཆོས་ཀྱི་དམ་ཚིག་རྩྭ་
ལྟར་འདོར། །པུས་བཙུགས་ཐལ་སྦྱར་རྣམ་འགྱུར་གྱིས། །བསམ་ངན་གཞུ་ལ་སྦྱོར་རྩུབ་
མདའ། །སྦྱར་ཏེ་རང་གི་བླ་མ་ལ། །བླ་གོས་ཕག་ནས་མ་ཚོར་འཕེན། །གཙུག་གི་རྒྱུན་
ལ་རྐང་སྟེགས་འཆའ། །མཆིལ་ལྷམ་མགོ་བོའི་ཅོད་པན་བྱེད། །ཙན་དན་བསྲེགས་
ནས་སོལ་བ་ལེན། །འདི་ན་ཕྱིན་ཅི་མ་ལོག་ཅི། །ལེགས་ཉེས་གསེར་བོང་མཉམ་གཟིགས་
པའི། །ཆགས་བྲལ་སྐྱེ་བོ་འདི་དག་ལ། །ཁོ་བོའི་ཡོན་ཏན་མུ་ཏིག་གི །དོ་ཤལ་འདིས་
ཀྱང་ཅི་ཞིག་བྱ། །དེ་ཕྱིར་མང་ཐོས་ཁོ་བོ་ནི། །ཡུལ་འདིའི་སྐྱེ་བོར་བྲིན་དཀའ་བས། །
མི་མེད་ལུང་བ་སྟོང་བ་རུ། །གཅིག་པུར་ཆོས་དོན་སེམས་ལ་སྨོན། །གྲགས་ཅན་བྱམས་
གླིང་སྡེ་འདིར་ཡང་། །གནའ་དུས་མཁས་བཙུན་བཟང་འཛོམས་པ། །དུ་མས་བསྟན་
པ་གསལ་མཛད་ཅིང་། །འགྲོ་མང་ལེགས་པའི་ལམ་ལ་བཀོད། །སྐབས་འདིར་ཕྱི་ཚེ་
ནང་སྟོང་བ། །བླ་ཟོབ་བོན་པོའི་རྔ་འདྲ་འགས། །འཆད་ཉན་བསྟན་པའི་བྱ་བ་ཀུན། །
རི་མོའི་མར་མེའི་གནས་ལ་བཀོད། །ནང་བཅུད་དགེ་ཡོན་ཅི་མཆིས་པ། །དབང་ཤེད་
ཅན་འགས་བཙིར་བཏོན་པས། །དེང་སང་དུས་ན་མར་ནག་གི །འབའ་ཆ་སྤུངས་
པའི་གོ་འཕང་འཛིན། །གཅིག་གིས་བཟུང་ན་ཀུན་གྱིས་རྩོད། །ཐུན་མོང་བཞག་ན་
སྐྱོང་མཁན་དཀོན། །དགོས་དུས་སུ་བཀོལ་འདིས་བཀོལ་མེད། །སྡེ་འདི་སྤྱི་རྟ་སྒ་རལ་
འདྲ། །ཀྱི་ཧུད་མཁས་མང་འདུས་པའི་གནས། །ཆོས་ཀྱི་གནྡྷོ་ལ་དེ་དེང་། །མི་མཐུན་བྱ་
• 218 མ



འུག་ཚང་འཆའ་བའི། །གྲོང་འདབ་ལྷ་ཁང་གོག་པོ་བཞིན། །ནོར་སྐྱོང་རྣམས་ཀྱི་ཧུ་ཧུ་
དང་། །དར་ལྕོག་ཕཊ་ཕཊ་ལས་གཞན་པའི། །ཆོས་ཀྱི་སྒྲ་ཀུན་དགུན་དུས་ཀྱི། །ཆུ་ཕྲན་
བཞིན་དུ་བག་ལ་ཞ། །དུས་འདིར་སྡེ་སྣོད་གསུམ་འཛིན་པ། །དཀོན་མཆོག་བསྟན་
པའི་སྒྲོན་མེ་ཞེས། །མཚན་དོན་མཐུན་པའི་དམ་པ་དེའི། །ཐུགས་བསྐྱེད་དུས་ལ་
བབ་པ་དང་། །ཕྱོགས་འདིའི་ལས་ཅན་བསོད་ནམས་མཐུ། །གོང་མའི་བློན་ཆེན་ཚེ་
དཔག་གི །བཙན་བརྗིད་ཚིག་གི་མཚམས་སྦྱོར་རྣམས། །གཅིག་ཏུ་ཚོགས་པའི་རྟེན་
འབྱུང་ལས། །ཆོས་ཀྱི་ཉི་མ་གུང་ཐང་པ། །ཆོས་ཁྲི་ཤར་རིའི་རྩེར་འཕགས་ནས། །ཆོས་
མཐུན་མཛད་པའི་འོད་ཟེར་གྱིས། །ཆོས་མིན་མུན་པའི་ཕྱོགས་ཀུན་བཅོམ། །བདུད་
ལས་ཟླ་ཟེར་གྱིས་ཟུམ་སྟེ། །སྐལ་ངན་སྨག་ཏུ་འཐུམ་པ་ཡི། །སྡེ་འདིའི་ཆོས་སྲིད་པད་
མའི་ཁ། །ད་གཟོད་འབྱེད་ལ་མངོན་དུ་ཕྱོགས། །གང་གི་སྤྱོད་ཚུལ་མ་སྨད་པ། །མཐོང་
ན་མི་མཐུན་མེད་པ་དེས། །མཆོག་དམན་ཀུན་ཡིད་དབང་མེད་དུ། །དང་བས་དད་
པའི་ཐལ་མོ་སྦྱོར། །འོན་ཀྱང་མཚུངས་བྲལ་རྣམ་དཔྱོད་ཀྱིས། །སྔོན་མེད་ལེགས་
བཤད་འདོམས་པའི་ཚེ། །ཀུན་གྱི་མིག་རྩ་རིག་རིག་ལས། །གོ་བ་མེད་པ་འདི་མཐོང་
ཚེ། །རིག་གྲོལ་སྨྲ་བའི་འཁོར་གྱི་དབུས། །མཁའ་ལྡིང་འདབ་ལྟར་ཕྱག་བརྐྱང་ནས། །
ལེགས་བཤད་གཏམ་གྱིས་མཁས་རྣམས་ཡིད། །འཕྲོག་པའི་སྨྲ་དབང་འདིར་བྱོན་
པ། །གནའ་དུས་མངའ་རིས་པཎྜི་ཏ། །ཀ་ཁའི་སློབ་དཔོན་མཛད་དཔེ་བཞིན། །བཀུར་
བཟོས་བཟང་ལ་མིང་སྙན་ཡང་། །དོན་གྱིས་དབུལ་སྙམ་བདག་ཡིད་སྐྱོ། །དེ་ལྟ་ན་
ཡང་རྐྱེན་ཚོགས་ན། །ས་ལུ་ལས་ཀྱང་འབྲས་འབྱུང་ཕྱིར། །དམ་པའི་ཐུགས་བསྐྱེད་
ས་བོན་ལས། །འདོད་རྒུའི་ལོ་ཏོག་ཅིས་མི་སྨིན། །དེ་སྐད་མེ་ཏོག་འཛུམ་ཁྲོལ་ཞིང་། །
འཁྲི་ཤིང་སྣ་ཚོགས་གར་བྱེད་ལ། །བྱེའུ་སྐད་སྙན་གླུ་ལེན་པས། །ཡིད་ལ་དགའ་སྟེར་
སྐྱེད་ཚལ་ནས། །བདོག་པའི་སྤུ་མདོག་མཚར་མིན་ཀྱང་། །གཏམ་གྱི་མགྲིན་གླུ་སྙན་
-29-



པོ་ཅན། །འཕྲིན་ཡིག་འཇོལ་མོ་ལྷོ་ཕྱོགས་ཀྱི། །དམ་ཆོས་དགའ་བའི་ཚལ་དེར་སོང་། །
ཞེས་ལྷ་རྫས་ཚེ་ལྷ་མ་དང་བཅས་ཆུ་སྟོད་ཟླ་བའི་ཚེས༡ ༡བཟང་པོར་དགེ །
།
- 220 -



གསེར་གྱི་རྒྱལ་ཁབ་ཆེན་པོའི་ཆོས་སྡེ་ཡུང་ཧེ་གུང་གི་
ཁྲི་བ་དགེ་བའི་བཤེས་གཉེན་ཞིག་ལ་སྤྲིངས་པའི་
ཆབ་ཤོག་རྒུན་འབྲུམ་སྨིན་པའི་བཏུང་བ།
གཞུང་ལུགས་ཐོས་བསམ་ཉི་མའི་འོད་ཟེར་དང་། །རྟག་ཏུ་འགྲོགས་པའི་མཁྱེན་
དཔྱོད་པདྨའི་ཚལ། །ལེགས་བཤད་སྦྲང་རྩིའི་གཏེར་དུ་རྫོགས་པ་ཡིས། །བློ་གསལ་བུང་
བ་ཚིམ་མཛད་བཤེས་ཁྱོད་གསོན། །དེང་དུས་རྣམ་དཔྱོད་གཙུག་ནོར་དཔལ་འགྲན་
པའི། །བློ་གསལ་གདེངས་ཅན་དུ་མ་རོལ་བའི་གནས། །གྲགས་པའི་རླབས་ཕྲེང་སྲིད་
པའི་རྩེར་འགོད་པ། །སྡེ་ཆེན་ཆོས་ཀྱི་རྒྱ་མཚོ་ཡངས་པ་དེར། །ཐུབ་བསྟན་མ་དྲོས་ཀློང་
ལ་དབང་བསྒྱུར་ཏེ། །རྣམ་མང་མདོ་དང་རྒྱུད་སྡེ་མན་ངག་གི །ནོར་བུའི་འབྱོར་པ་
ཟད་མི་ཤེས་པ་ཡིས། །སྐལ་བཟང་ཀླུ་ཕྲན་མཐའ་ཡས་སྐྱོང་བ་ཁྱོད། །སྐུ་ཡི་ཉིན་བྱེད་
གཟི་མདངས་རབ་གསལ་ཞིང་། །ལུང་རྟོགས་ཟླ་བའི་ཆ་ཤས་གོང་དུ་འཕེལ། །འཕྲིན་
ལས་ཆུ་གཏེར་ཕན་བདེའི་རླབས་འཕྱུར་ཞེས། །སྒྲ་འཛིན་བདུད་རྩིར་བྱེད་པའི་
གཏམ་ཐོས་པས། །ས་འཛིན་བུ་མོའི་མགུལ་པ་ལ་འཁྱུད་དེ། །ལུས་བཅུད་ཆར་བ་
འཛག་པའི་ཆགས་ལྡན་སྤྲིན། །འཁུན་པའི་སྒྲ་བརྒྱ་ཐོས་པའི་རྨ་བྱ་བཞིན། །འདི་ན་
དགའ་བའི་གར་གྱིས་བྲེལ་བར་གྱུར། །ཀཱ་ཡེ་ལེགས་འདོམས་བདུད་རྩིར་སྲེད་ལྡན་
ཁྱོད། །མང་ཐོས་སྙན་གྱི་ཡོལ་གོ་བཟེད་ཅིག་དང་། །ཉན་འོས་དོན་ལྡན་གཏམ་གྱི་རྒུན་
འབྲུའི་ཆང་། །བདག་མགྲིན་བུམ་པ་བཟང་ལས་བླུགས་པར་བགྱིད། །དེང་དུས་ཐུབ་
པའི་དབང་པོ་མངོན་སུམ་དུ། །མཁའ་ལ་གདུགས་དཀར་བཞིན་དུ་ལྡིང་བྱོན་ཀྱང་། །
22 -



སྐལ་ངན་དམུ་རྒོད་སྐྱེ་བོ་འདི་དག་ལ། །རླུང་ཁྱེར་ཤིང་ལོའི་བྱ་བའང་སྒྲུབ་དཀའ་མོད། །
འོན་ཀྱང་ལྷག་བསམ་དག་པས་དུས་ཀྱི་མཐར། །རྒྱལ་བའི་དམ་ཆོས་སྣ་གཅིག་ཙམ་
བཟུང་བའི། །བསོད་ནམས་ཕུང་པོ་གཟུགས་སུ་གྲུབ་གྱུར་ན། །ནམ་མཁའ་འདི་ཡང་
སྣོད་དུ་ཆུང་བར་གསུངས། །དེ་ཕྱིར་དམ་ཆོས་འཆད་པར་སྤོབས་པའི་ལྕེ། །ཅིར་ཡང་
བསྐྱོད་པས་རྒྱལ་དབང་གྲགས་པ་ཡི། །གཞུང་བཟང་གསེར་གྱི་དྲིལ་བུ་སྙན་ཁྲོལ་
བས། །གཟུར་གནས་རྣ་བ་དོན་ལྡན་བགྱིད་པ་དང་། །ཐུན་མོང་ལམ་གྱི་བཟང་གོས་
ལྷབ་ལྷུབ་རྩེར། །རིམ་གཉིས་ཡིད་བཞིན་ནོར་བུའི་ཏོག་བཀོད་པའི། །སྒྲུབ་པའི་རྒྱལ་
མཚན་སྣང་ཤས་རླུང་ཤུགས་ཀྱིས། །གཡོ་མེད་འཛིན་ལ་སྙིང་གི་སྟོབས་སྐྱེད་ཅིག །ལྷག་
བསམ་ཆུ་ཤེལ་དཀྱིལ་འཁོར་ལས་སྤྲོས་པའི། །ཐབས་མཁས་མཛད་པ་འོད་དཀར་ཕོ་
ཉ་ཡིས། །སྡེ་ཆེན་ཀུནྡའི་ར་བ་དེ་ཉིད་དུ། །ལུགས་ཟུང་བདུད་རྩིའི་སྐྱེས་ཀྱང་འགྲིམ་
པའི་འཚལ། །ཅུང་ཟད་རྐྱེན་གྱིས་མདོག་དབྱིབས་འགྱུར་སྐྱེན་པའི། །སྟོན་སྤྲིན་ཡང་
ཟོར་ཅན་དེས་ཅི་ཞིག་བྱ། །བསྲེགས་བཅད་བརྡར་ཀྱང་རང་བཞིན་མི་འདོར་བའི། །
གསེར་སྦྲུམ་ལྕིད་དང་ལྡན་དེ་ནོར་གྱི་མཆོག །དེ་ཕྱིར་མཉེས་གཤིན་ཐུགས་ཡིད་གཅིག་
འདྲེས་ཉིད། །ཆུ་ལ་ཆུ་བཞིན་ནམ་ཡང་དབྱེར་མེད་ནས། །ཕན་ཚུན་དགེ་བའི་གཏམ་
གྱི་ཉལ་འགྲོའི་རྒྱུན། །འཕྲིན་ཡིག་ཡུར་བའི་ལམ་ལས་དབབ་ཀྱང་འཚལ། །སྙིང་རིང
བ་མོས་གཞན་ཡང་མ་ཉམས་པའི། །མཛའ་གཅུགས་པད་དཀར་འཛུམ་པའི་དགའ་
སྟོན་ལ། །དྲན་དབང་དགྱེས་པའི་བུང་བ་མགྲོན་གཉེར་ཆེད། །འཕྲིན་ཡིག་དྲི་ཡི་བྱ་མ་
རྟ་འདི་སོང་། །ཞེས་བཀྲ་ཤིས་རྟགས་ཀྱིས་སྤྲས་པའི་ལྷ་རྫས་ཟླ་བའི་གྲོགས་པོ་དང་ཆབས་
བས་ཅིག་
པར་ཆོས་སྡེ་ཆེན་པོ་དགོན་ལུང་བྱམས་པ་གླིང་ནས་སྤྲིངས་པ་ཛ་ཡནྟུ། །
ག 222 -



ཁྱབ་བདག་སྟག་ཕུ་བ་ཆེན་པོའི་སྤྲུལ་བའི་སྐུ་རིན་པོ་ཆེའི་
གསུང་འཕྲིན་གྱི་ལན་དུ་ཕུལ་བ།
བསྟན་འགྲོའི་དཔལ་མགོན་དམ་པ་མཆོག་གི་སྤྲུལ་བའི་སྐུ་རིན་པོ་ཆེའི་ཞབས་སྟེགས་
གསེར་གྱི་པདྨོ་བཞད་པའི་དྲུང་དུ།
གུས་པ་ཆེན་པོས་ཞུ་གསོལ།
དེང་གི་ཆར་ཡང་བདེན་གཉིས་ཨེ་ཝཾ་ཟུང་དུ་འཇུག་པའི་འཕྲུལ་ལས་སྐལ་ལྡན་
རྣམས་ཀྱི་མིག་གི་བདུད་རྩིར་མཚན་དཔེ་བཞིན་ལག་གི་རྣམ་པར་ཤར་བའི་གཟུགས་
ཀྱི་སྐུ་ཚུར་མཐོང་གི་སྣང་ངོར་མི་མཐུན་པའི་ཕྱོགས་ཐམས་ཅད་ལས་རྣམ་པར་རྒྱལ་
ཏེ། གཟི་བྱིན་ཉི་མ་བྱེ་བའི་མདངས་ལས་གསལ་ཞིང་གསང་བ་གསུམ་གྱི་རྡོ་རྗེའི་རོལ་
པ་ནམ་མཁའི་མཐའ་ཁྱབ་ཏུ་འདུག་པ་ནས་གུས་ཞབས་པ་བརྩེ་བས་མ་བསྐྱུད་པའི་
གསུང་བྲིས་མ་བུ། གནང་སྐྱེས་བཀྲ་ཤིས་
ཤིས་པའི་ལྷ་རྫས།
ཚེ་མཐའ་ཡས་པའི་བྲིས་སྐུ།
ཐུབ་སྐུ་ལི་རྙིང་བྱིན་ཅན། ཐེར་དམར་བུབས་བཅས་སྩལ་བ་སྤྱི་བོར་སོན་པས་ཡིད་
ཀྱི་གདུང་བ་མ་ལུས་པ་ཅིག་ཅར་བསལ་ཏེ་དད་གུས་དང་སྤྲོ་དགའ་འབའ་ཞིག་
བདག་གིར་བྱེད་པར་གྱུར་ལགས། འདིར་གནས་བློ་གཟུགས་ནི། རྒ་བ་དང་ན་བའི་
ཆར་རྒྱུན་གྱིས་ཆེས་ཆེར་གདུང་བའི་ལུས་ཀྱི་ཁང་ཧྲུལ་འགྱེལ་བོར་མངོན་དུ་ཕྱོགས་
ནའང་། གསལ་རིག་གི་ཁྱེའུ་བསམ་མེད་ཀྱིས་གཏན་གྱི་བསྟི་གནས་སུ་རློམ་པས་བློ་
བདེའི་མལ་དུ་རྨོངས་པའི་གཉིད་དུ་ཡུར་ཞིང་། ཆོས་བརྒྱད་རྨི་ལམ་གྱི་རོལ་རྩེད་ལ་
བདེན་ཞེན་གྱི་ལྟད་མོ་བལྟ་བས་ཡེངས་ཏེ། སྟོང་བར་ཟད་པའི་ཆེའི་མཚན་དུས་
223 -



རྫོགས་པར་ཉེ་བའི་དུས་ཀྱི་སྐྱ་རེངས་མ་ཤར་ཙམ་གྱི་གནས་སྐབས་སུ་སླེབས་ཏེ་
མཆིས་ལགས། ཆེད་དུ་གསོལ་བ་འདེབས་པ་ནི། ཐུབ་པའི་དབང་པོས་བསྐལ་པ་བྱེ་
བ་བརྒྱར། །གང་གི་དོན་དུ་སྲོག་ཀྱང་རྩྭ་བཞིན་དུ། །དོར་ནས་བྱ་དཀའི་སྤྱོད་པ་རླབས་
པོ་ཆེས། །བླ་མེད་བྱང་ཆུབ་སྒྲུབ་པའི་དགོས་པ་ནི། །འགྲོ་བ་འདི་དག་སྲིད་ཞིའི་སྡུག་
བསྔལ་གྱིས། །མནར་ལ་སྙིང་རྗེ་ཆེན་པོས་མ་བཟོད་པར། །སྡུག་བསྔལ་རྒྱུ་དང་
བཅས་པ་དང་བྲལ་ནས། །གཏན་གྱི་བདེ་ལ་འགོད་བྱེད་ཁོ་ན་ཡིན། །འོན་ཀྱང་སྡིག་
པ་ཆུ་ཡིས་འཁྲུད་པ་དང་། །སྡུག་བསྔལ་ཕྱག་གིས་སེལ་བར་མི་ནུས་ལ། །ཉིད་ཀྱི་སྤངས་
རྟོགས་གཞན་ལ་སྤོ་མེད་པས། །བདེན་བཞིའི་བླང་དོར་སྟོན་ལས་ཐབས་གཞན་བྲལ། །
དེ་ལྟར་ཐུབ་པས་འབད་པས་སྒྲུབ་པ་ཡི། །བསྟན་པ་ས་གསུམ་ཀུན་གྱི་རིན་པོ་ཆེ། །དེང་
དུས་སྲང་ཁའི་གོར་མ་ལྟར་གྱུར་པའི། །ཚུལ་འདི་སྐྱེས་མཆོག་ཁྱེད་ཀྱིས་དགོངས་
ལགས་གྲང་། །དེ་ཕྱིར་དུས་ངན་བ་མོའི་རེག་པ་ཡིས། །བསྟན་འཛིན་བུང་བའི་ཚོགས་
རྣམས་ཉམས་བྱས་ཤིང་། །བསྟན་པའི་པད་ཚལ་མོག་པོར་བྱས་པ་འདི། །ཁྱོད་དྲིན་
ཉི་མའི་འོད་ཀྱིས་སྐྱོང་བར་རིགས། །དེ་ལྟ་བས་ན་བསྐལ་པ་རྒྱ་མཚོའི་བར། །ཞིང་
འདི་ཁོ་ནར་བསྟན་འགྲོའི་དཔལ་མགོན་དུ། །ངེས་པ་ལྔ་ལྡན་བཞིན་དུ་བརྟན་བཞུགས་
ནས། །ཟབ་རྒྱས་ཆོས་འཁོར་རྟག་ཏུ་བསྐོར་བར་གསོལ། །མགོན་ཁྱོད་བྱིན་རླབས་
དྲོད་ཀྱི་བཅུད་ལེན་མཐུས། །བདག་ལུས་སྟོན་མཇུག་མེ་ཏོག་འདི་ཉིད་ཀྱང་། །རྣམ་
ཤེས་བུང་བའི་རེ་ཞིག་རྟེན་གྱུར་ཏེ། །ཉས་ལེན་རྩི་བཅུད་མྱོང་བའི་བཀའ་དྲིན་
སྩོལ། །ཕྱི་མའི་ཚེ་རབས་ཕྲེང་རྡོག་ཇི་སྙེད་པ། །དོན་ལྡན་གསེར་གྱི་སྲད་བུར་བསྟར་
བ་ཡི། །མདོ་འཛིན་ཁྱོད་ལས་མེད་དོ་ཐུགས་རྗེ་ཡི། །ནོར་བུའི་མདུད་འཛིན་འཆིང་
བ་མི་ལྷོད་ཞུ། །དེ་ལྟའི་ཞུ་མཆིད་མཐིང་གི་ཨུཏྤལ་འདི། །དཔའ་བོ་ཚོགས་རྗེའི་སྙན་
ཤལ་ལ་འཁྱུད་དེ། །ཉེར་བཞིའི་ཡུལ་དུ་ཌཱ་ཀིའི་ཚོགས་གྲལ་དུ། །དགྱེས་ཞལ་མཇལ་
- 224 -



པའི་སྐལ་བཟང་མྱོང་བར་ཤོག །ཅེས་སྙིང་ནས་གསོལ་བ་རྩེ་གཅིག་ཏུ་འདེབས་ལགས། སླད་
མར་ཡང་གསུང་འཕྲིན་གྱི་རིམ་པ་ནོར་བུའི་དོ་ཤལ་ལྟ་བུ་ལྷུག་པར་སྩོལ་བའང་ཞུ་ཞུ། ཞུ་འདེགས་
མཚོན་པར་གསེར་སྲང་དོ། བྱི་རུའི་འཕྲེང་བ། ལྷ་རྫས་ནང་མཛོད་བཅས་ཟླ་ཚེས་དགེ་བར་ཕུལ། །
：
བཀ
ས 225-



དམར་སེར་ཅན་ཞེས་པ་མེ་སྦྲུལ་ལོ་འགྲོ་འདྲེན་སྤྲུལ་སྐུ་
སྐལ་བཟང་ཡེ་ཤེས་དར་རྒྱས་ལ་འཕྲིན་ལན་དུ་
སྤྲིངས་པ་དྲང་སྲོང་རྒན་པོའི་གསོང་ཚིག
ཐུགས་བསྐྱེད་ཡར་ངོའི་ཆ་ཤས་འཕེལ་བ་ལས། །གཞན་ཕན་འོད་དཀར་སྤྲོ་
བའི་དཔལ་ཡོན་གྱིས། །སྙིགས་མའི་མུན་པར་འཐུམ་པའི་འཇིག་རྟེན་འདིར། །དགེ་
ལེགས་སྣང་བ་སྦྱིན་མཛད་གང་དེ་ལ། །རིང་ན་གནས་ཀྱང་མཛའ་བ་མི་གཏོང་
བས། །རྟག་ཏུ་གང་སྐུ་སེམས་ཀྱི་མེ་ལོང་དུ། །གསལ་བར་བཀོད་པའི་བསམ་གཏན་
ལ་གཞོལ་བའི། །དྲང་སྲོང་རྒན་པོ་དེ་ཡིས་འདི་སྐད་ཞུ། །དེང་དུས་མཁྱེན་དང་བརྩེ་
བའི་འོད་སྟོང་ཅན། །སྨྲ་བའི་ཉི་མ་ཁྱོད་སྐུའི་དཀྱིལ་འཁོར་ནི། །མི་མཐུན་ཆུ་འཛིན་
སྒྲིབ་གཡོགས་མི་འཛིན་པར། །སྐལ་བཟང་འདབ་བརྒྱའི་དཔལ་དུ་ཆེས་གསལ་ཞིང་། །
ཕན་བདེ་རིན་ཆེན་ཕྱེ་མ་འདྲེན་པ་ཡི། །ཀུན་ཏུ་བཟང་པོའི་འཕྲིན་ལས་ལྷ་ཡི་ཆབ། །
ཐུགས་བསྐྱེད་ལྷ་ཆེན་རབ་ཀློང་ལས་ཕབ་པ། །གདུལ་བའི་ཞིང་ས་ཀུན་ལ་འ་
ལ་འཇུག་གོ་
ཞེས། །འཕྲིན་ཡིག་དངུལ་དཀར་བུམ་པ་ནས་བླུགས་པའི། །གཏམ་སྙན་ཤི་གསོས་
བདུད་རྩི་མྱང་བའི་མོད། །རྒན་པོ་རོ་ལྟར་ཉལ་བ་ཧར་ལངས་ཏེ། །དགའ་བས་མྱོས་
པའི་རྐང་བྲོ་ཅི་ཡང་བྱེད། །འདི་ན་ས་ཆེན་ཁྱོན་ཀུན་སྣང་བྱེད་པའི། །རླབས་ཆེན་འོད་
ཀྱི་དཀྱིལ་འཁོར་མི་ལྡན་ཡང་། །རང་གི་ཉེ་འཁོར་ཙམ་ཞིག་གསལ་ནུས་པའི། །ཁྱིམ་
གྱི་ནོར་བུའི་གོ་འཕང་འཛིན་པ་བདག །ལང་ཚོའི་རྩི་བཅུད་ཟད་པས་འཚོ་བའི་སྲོག །
ཀེམ་ཀེམ་ཙམ་ཞིག་ལྷག་མར་ལུས་པ་འདི། །གཞན་འབྱོར་འོད་ལ་སྡང་བའི་ཕྱེ་ལེབ་
226 -



འགའ། །བསྲེག་པའི་རྐྱེན་དུ་གྱུར་པས་ཤེས་པ་སྐྱོ། །ཚེ་རབས་སྔོན་མའི་ལན་ཆགས་
འདེད་པའི་དགྲ། །འདི་ན་སློབ་མའི་ཟོལ་གྱིས་འོངས་པ་འགས། །བླ་མའི་མགོ་ལ་རྐང་
པའི་སྟེགས་བཅས་ནས། །གཏིང་ཟབ་ངན་འགྲོར་མཆོང་ལ་སྙིང་རྗེའང་སྐྱེ། །གང་
ཡང་བདེ་སྡུག་དགྲ་གཉེན་སྣང་བ་ཀུན། །རྟོག་པའི་རི་མོར་བགྱིས་པ་འབའ་ཞིག་
ཕྱིར། །ནང་གི་སེམས་ལ་བཟོ་ཤེས་མཁས་པ་ལ། །ཕྱི་རོལ་རྐྱེན་ཀུན་བདེ་བའི་ཡོ་བྱད་
ཡིན། །ཁོ་བོ་མཚན་ལྡན་བླ་མའི་བཀའ་དྲིན་གྱིས། །རྐྱེན་སྣང་ལམ་དུ་འཁྱེར་བའི་
གནད་ཤེས་པས། །གནོད་བྱེད་སྒྱུ་མའི་གར་སྟབས་ཅི་བསྒྱུར་ཀྱང་། །རང་ལ་ཁོང་སྐྲན་
མེད་པས་ཞེ་བློ་བདེ། །འདི་ན་མངོན་མཐོ་ངེས་ལེགས་བདུད་རྩིའི་སྣོད། །རང་གཞན་
དགེ་རྩའི་ཤེལ་བུམ་ཇི་སྙེད་པ། །ཁོང་ཁྲོ་རྡོ་བའི་གཡུལ་གྱི་ཉིན་རེ་བཞིན། །ལྷག་མེད་
འཇོམས་པའི་ངང་ཚུལ་མཐོང་བ་ན། །གྲོགས་ཁྱོད་ཆགས་སྡང་ཚེར་མ་ཡོངས་
ད ཀྲིགས་པའི། །རང་ཡུལ་ཚང་ཚིང་འདི་ལས་རིང་བྱོལ་ཏེ། །ཆོས་སྲིད་མེ་ཏོག་ཆེར་
བཞད་འཚེ་མེད་ཡལ། །བདེ་ལ་ཡངས་དེར་བསྟི་བ་བག་རེ་བྲོ། །དེ་སྐད་ཁྱོད་ལ་
མཛའ་བའི་གདུང་ཤུགས་དང་། །དབྱངས་ཅན་ངག་གི་སྤོབས་པ་མི་ཟད་པས།ཁྭ་བཞིན་
ཧ་ཅང་སྨྲ་བ་མང་འདི་ལ། །བཟོད་ལྡན་ཐུགས་ནི་མཁའ་བཞིན་ཡངས་མཛོད་
དང་། །ད་ནི་ཁྱོད་ཐུགས་ཞིང་ས་གཤིན་པོ་དེར། །གཏན་དུ་དགེ་བའི་སོ་ནམ་མི་
མཛད་པར། །གྱི་ནར་ལུས་ན་འཕང་སྙམ་ལྷག་བསམ་གྱིས། །སྙན་བསྐུལ་ས་བོན་མི་
ཉུང་ཙམ་ཞིག་འདེབས། །མཐོ་དམན་འབྱོར་རྒུད་སྐྱིད་སྡུག་སྣ་ཚོགས་གར། །མ་ངེས་
ཅི་ཡང་བསྒྱུར་བའི་ཟློས་གར་མཁན། །སྲིད་པ་རྨ་བྱའི་རྒྱལ་མོའི་བསླུ་བྲིད་ཀྱི། །ལྟད་
མོ་མཚར་ཡང་སྙིང་པོ་དང་བྲལ་ཕྱིར། །མི་རྟག་སྡུག་བསྔལ་དྲན་པས་ངར་བླུད་
པའི། །ངེས་འབྱུང་སྐྱོ་ཤེས་མཚོན་ཆ་རྣོན་པོ་ཡིས། །འཁོར་བའི་ཞེན་ཐག་བཅད་
ནས་བསླབ་གསུམ་གྱི། །རྣམ་དག་ལམ་ལ་བ
བ་ལ་བརྩོན་པས་འཇུག་པར་མཛོད། །སྲིད་དང་
E
• 227 མ



མྱ་ངན་འདས་པ་ཀུན་གྱི་གཞི། །རྩོད་མེད་སེམས་ཀྱི་གསང་འདི་མངོན་གྱུར་ན། །
གཉིས་འཛིན་འཁྲུལ་པ་སྦྲུལ་གྱི་མདུད་པ་ལྟར། །རང་སར་ཞིག་ནས་འཁོར་འདས་
རུས་ཤན་འབྱེད། །དེ་ཕྱིར་ཆོས་ཀུན་སྤྲོས་དང་བྲལ་བའི་ངང་། །རེ་དོགས་སྤང་བླང་
དགག་སྒྲུབ་ཀུན་བོར་ལ། །སེམས་ཉིད་མ་བཅོས་གཉུག་མ་ཕྱག་རྒྱ་ཆེ། །འོད་གསལ་
ལྷན་ཅིག་སྐྱེས་པའི་རང་ཞལ་གཟིགས། །མཚན་འཛིན་རྟོག་པའི་སྤྲིན་དང་བྲལ་བ་
ཡི། །ཆོས་ཉིད་ནམ་མཁའ་ལྟ་བུའི་མཉམ་གཞག་ལས། །ལངས་པའི་རྗེས་ཐོབ་ཆུ་
ལས་ཆུ་བུར་བཞིན། །རྟེན་འབྱུང་འགལ་མེད་རྩལ་ལ་མྱོང་བ་ཐོན། །དེ་ཡི་ནང་ནས་
བདེན་མེད་འགྲོ་བ་རྣམས། །བདེན་མེད་སྡུག་བསྔལ་བརྒྱ་ཡིས་གཟིར་བ་ལ། །མ་
བཟོད་སྙིང་རྗེས་དྲངས་པའི་སེམས་བསྐྱེད་ནས། །རྒྱལ་སྲས་སྤྱོད་པ་སྒྱུ་མའི་རྣམ་རོལ་
སྤྱོད། །བསྐལ་པ་བྱེ་བར་གང་གི་མཚན་ཙམ་ཡང་། །རྙེད་པར་དཀའ་བ་གསང་ཆེན་
ཐེག་པ་ཡི། །རིམ་གཉིས་རྣལ་འབྱོར་མཆོག་ཏུ་ཟབ་པའི་ལམ། །ཅི་ནུས་རྩལ་གྱིས་
ཉམས་སུ་བཞེས་པར་འཚལ། །སྔ་གུང་ཕྱི་དྲོ་སྲོད་བཞིའི་མིག་འབྱེད་ཀྱིས། །ཐུན་
བཞིར་བཅད་པའི་ཐུགས་དམ་རིན་ཆེན་ཕྲེང་། །དམ་བཅའི་མདོ་འཛིན་མདུད་པ་
མི་གློད་པར། །སྒོ་གསུམ་ཆིག་དྲིལ་སྲད་བུར་འདྲེན་པར་མཛོད། །ཁྱད་པར་ཐུན་དང་
ཐུན་མཚམས་ཐམས་ཅད་དུ། །བདེ་སྟོང་གཉིས་སུ་མེད་པའི་ཡེ་ཤེས་ཀྱིས། །སྣོད་
བཅུད་རྒྱས་བཏབ་གང་སྣང་ལྷ་དང་སྔགས། །ཡེ་ཤེས་རོལ་པ་འཆར་བའི་རྣལ་འབྱོར་
སྐྱོངས། །དེ་ལྟར་སྤྱོད་ན་གསང་སྔགས་ཐབས་མཁས་པས། །འདོད་ཡོན་མ་སྤངས་རྒྱུན་
དུ་རོལ་བས་ན། །གྲོགས་ཁྱོད་སྦྱིན་བདག་མཆོད་གནས་གྱུར་པས་ཀྱང་། །ཉེས་པ་མི་
འབྱོང་ཡོན་ཏན་ངང་གིས་འཕེལ། །འདི་ལྟར་བདག་བློ་ཀུ་ཤའི་རྩེ་མོ་ཡིས། །གཞུང་
བཟང་དུང་ཆོས་ཁོག་པ་ལས་བླངས་པའི། །གཞན་བསྐུལ་བདུད་རྩི་ཟེགས་མའི་
བསང་གཏོར་འདིས། །དྲན་དབང་ཐུགས་ལ་སིམ་པ་སྟེར་གྱུར་ཅིག །སླད་མར་
- 228 -



གནས་ཀྱིས་བསྐལ་ཡང་མཛའ་བའི་སེམས། །རྟག་ཏུ་ཉེ་བའི་ཟླ་བའི་འཛུམ་རླབས་
ལས། །འཁྲུངས་པའི་བཀྲ་ཤིས་ཀུནྡའི་ཕོན་པོ་ཡིས། །ཕན་ཚུན་ཡིད་ཀྱི་དགའ་ཚལ་
མཛེས་བྱེད་ཀྱང་། །མཆོག་གསུམ་བྱིན་རླབས་ཉི་འོད་བཅུད་འཐུང་བའི། །འཚོ་བའི་
པདྨ་རིང་དུ་བཞད་པ་ལས། །འཕྲིན་ཡིག་བུང་བ་འཕྲོ་འདུའི་དབྱངས་སྙན་གྱིས། །
ཡང་ཡང་རྣ་བའི་བཅུད་ལེན་སྤེལ་བར་མཛོད། །དེ་སྐད་མཛའ་གཅུགས་ཟླ་ཟེར་
སྐུད་པ་ནི། །ཐགས་སུ་བཏགས་ན་འདི་དང་མཚུངས་སོ་ཞེས། །མཚོན་བྱེད་བཀྲ་ཤིས་
མཚན་མའི་རི་མོ་ཅན། །དཀར་འཇམ་ལྷ་ཡི་དར་དང་བཅས་ཏེ་འབུལ། །
- །
-229-



མདོ་སྔགས་རིག་གནས་ཀུན་ལ་མཁྱེན་སྤྱན་ཡངས་པ་མེར་གེན་
པཎྜི་ཏ་ནོ་མིན་ཧན་ལ་སྤྲིངས་པའི་ཆབ་ཤོག་
ཤིང་རྟ་བཅུ་བའི་རྒྱུད་ཀྱི་འཕོང་རྩལ།
ལེགས་སྤྱད་ཆུ་བོ་འབུམ་ཕྲག་འཁྱིལ་བའི་ཀློང་། །ལུང་རྟོགས་ཡོན་ཏན་ནོར་
བུའི་དྲ་བ་དཀྲིགས། །རྨད་བྱུང་འཕྲིན་ལས་རླབས་ཕྲེང་རོལ་རྩེད་ཅན། །ཕན་བདེ་
རིན་ཆེན་འབྱུང་བའི་གནས་དེ་ལ། །མཁའ་དབྱིངས་མཐོན་པོར་འཕགས་པའི་ཟླ་
བ་ལ། །ལྡུམ་རའི་ཁྲོད་ཀྱི་ཀུནྡ་རྒོད་པ་བཞིན། །རིང་ན་གནས་ཀྱང་གང་དང་མཛའ་
བའི་སེམས། །ལུ་གུ་རྒྱུད་དུ་འབྲེལ་དེས་འདི་སྐད་གླེང་། །དེང་དུས་ཁྱོད་སྐུ་སྤྲིན་བྲལ་
ཉི་མ་བཞིན། །ཉེ་ཞོའི་རྙོག་བྲལ་གཟི་བྱིན་ལྷམ་མེ་བར། །ཕྱོགས་དེའི་བསྟན་དང་
འགྲོ་བའི་དཔལ་ཡོན་དུ། །འཚོ་ཞིང་གཞེས་ལ་ཆོས་ཀྱང་སྟོན་ཏོ་ཞེས། །གྲགས་པ་
རབ་སྙན་སྤྲིན་གྱི་བུ་མོའི་གཏམ། །ཕྱོགས་ཀྱི་མཛའ་བོར་སྒྲོན་པ་དེ་ཐོས་པས། །རྒྱན་
ལུས་ཚང་ཚིང་ནགས་ལ་གནས་འཆའ་བའི། །སེམས་ཀྱི་རྨ་བྱ་དགའ་བའི་གར་གྱིས་
བྲེལ། །ཐུབ་བསྟན་གངས་རི་འཛིན་པའི་སྙིང་སྟོབས་ཅན། །ལེགས་བཤད་གཡུ་རལ་
ངོམ་པའི་འཕྲོག་བྱེད་བདག །བླུན་པོ་ཚོགས་ནས་གུ་ཡངས་སྤྱོད་པའི་གནས། །ཕྱུགས་
ལྷས་ལྟ་བུའི་སྡེ་དགོན་འདིར་འཁྱམས་ཏེ། །སྒྱུ་ལུས་འབྱུང་བཞིའི་གཡར་ཁང་གོག་
པོ་ན། །གསལ་རིག་སེམས་ཀྱི་ཁྱེའུ་ཀླད་མེད་པོ། །འཆི་བདག་མཆེ་བ་གཙིགས་པ་མ་
ཚོར་བར། །འདི་སྣང་སྒྱུ་མའི་ལྟད་མོར་ཡེངས་བཞིན་དུ། །ཟླ་ཚེས་ཤར་རིར་འཛེགས་
ལ་འདབ་བརྒྱ་བ། །འཁྲུལ་བས་རང་གཉེན་སླར་ཡང་འོངས་སྙམ་སྟེ། །འཛུམ་པར་
230 -



ཕྱོགས་ཀྱང་འོད་ཀྱིས་རེག་ཙམ་གྱིས། །ཟུམ་པའི་ངང་ཚུལ་འཛིན་པས་ཡིད་སྐྱོ་ཞིང་། །
གསར་སྐྱེས་ལྕུགས་མ་གཞོན་ནུས་ཁང་བཟང་གི །གདུང་འདེགས་དོན་བྱེད་ནུས་
པར་རེ་བ་ཡིས། །སྡོང་པོའི་རྩལ་ཀུན་རྫོགས་པའི་ཤིང་བཟང་པོ། །སོལ་བ་བྱེད་པར་
རྩོམ་པས་ཤེས་པ་ཕམ། །ཚུལ་འཆོས་གཡོ་སྒྱུའི་མཆོང་སྟབས་ལ་གོམས་ཤིང་། །རྙེད་
བཀུར་འདོད་ཡོན་གཞན་ལུས་ཁྲག་འཇིབས་པའི། །དམར་སེར་མདངས་འཛིན་ཆེར་
རློམ་འཇུ་བ་འགའི། །ཕྲག་དོག་དུག་མཆུའི་འཚེ་བ་འདིས་ཀྱང་སུན། །ཀྱེ་མ་ཁོ་བོའི་
ཕུན་ཚོགས་ཅུང་ཟད་འདི། །རང་གི་སྔོན་བསགས་བསོད་ནམས་མཐུས་མ་གཏོགས། །
ཆེར་རློམ་གཞན་གྱི་དཔལ་འབྱོར་ལོངས་སྤྱོད་ལས། །བརྐུས་སམ་འཕྲོག་པ་ཆ་ཙམ་
མ་འཚལ་ཡང་། །འགའ་ཡི་སྙིང་ལ་ཚེར་མ་ལྟར་ཟུག་པས། །མི་བཟོད་ཕྲག་དོག་སྤྲིན་
ནག་འཁྲིགས་པ་ལས། །གཤེ་སྐུར་སྒྲ་བརྒྱ་ཕྱོགས་ཀུན་སྒྲོགས་བཞིན་དུ། །གནོད་འཚེའི་
སེར་བ་འབེབས་ལ་གཞོལ་བར་བྱེད། །འོན་ཀྱང་མཁའ་ལ་གཏོར་བའི་མི་གཙང་
རྡུལ། །འཐོར་བྱེད་མགོ་ལ་འབབ་པའི་ངང་ཚུལ་བཞིན། །རང་ལས་རང་ལ་ཕྲལ་དུ་
འཁོར་མཐོང་བས། །འཛམ་གླིང་ལས་ཀྱི་ས་བར་ངེས་ཤེས་སྐྱེས། །ངན་པ་སྟོབས་ཀྱིས་
དྲེགས་དང་སྨྱུག་མ་ལ། །འབྲས་བུ་སྨིན་དང་དྲེལ་མོ་མངལ་སྦྲུམ་པ། །འདི་གསུམ་
རང་ཉམས་རྒྱུ་ཞེས་གང་གསུངས་པ། །དེ་དེ་འདི་ན་མངོན་སུམ་ཉིད་དུ་སྣང་། །ཧེ་ཧེ་
ཁོ་བོའི་རླབས་ཆེན་འཕྲིན་ལས་ཤུགས། །སྡང་འདོད་སྒྲོ་སྐུར་གཏམ་གྱིས་འགོག་ནུས་
ན། །ད་ནི་རིང་མིན་སྦྱར་བའི་ཡན་ལག་གིས། །ཉི་ཟླ་འཛིན་ཅིང་སྒྲིབ་པར་བྱེད་ཀྱང་
སྲིད། །འདབ་བཟང་མཁའ་ལ་འཕུར་བའི་གཤོག་རླབས་ཀྱིས། །ཙན་དན་ནགས་
ཚལ་བསྐྱོད་པར་གྲགས་མོད་ཀྱི། །ཕྱེ་ལེབ་འདབ་མ་བསྐྱོད་པའི་རླུང་ཤུགས་ཀྱིས། །
ཆུ་གཏེར་འཁྲུགས་པའི་སྔོན་བྱུང་གཏམ་མ་ཐོས། །ཉམ་ཆུང་བྱི་བ་ཁྲོས་པའི་མཆེ་
གཙིགས་ཀྱིས། །སྟོབས་ལྡན་གངས་ཀྱི་དཔའ་བོར་འཚེ་འདོད་དང་། །དབུ་ལ་བརྩེགས་
བ 231 མ



པའི་ཕུང་པོ་རི་རབ་ཀྱི། །དོ་ཟླར་སྙེམས་པ་བཞད་གད་གནས་ལས་ཅི། །ཡང་གཅིག་བླུན་
པོའི་འཁོར་དབུས་མཐོན་པོའི་ཁྲིར། །དར་ཟབ་སྦུབས་སུ་འགྱིང་ཞིག་འདི་སྐད་ཅེས། །
ཁོ་བོ་དགེ་ལུགས་གཞན་འགས་ལུགས་སྣ་ཚོགས། །འཛིན་ཅེས་བདག་ལ་ཟུར་ཟ་བྱེད་
དོལོ། །ཡབ་རྗེའི་གཞུང་ལུགས་ཐོས་བསམ་ལྟ་ཞོག་གི །གསུང་འབུམ་གླེགས་བམ་བཀླགས་
པ་ཙམ་མེད་ལ། །དེ་ཡི་བཞེད་སྲོལ་ཕྱོགས་ཙམ་མི་ཤེས་པར། །དགེ་ལྡན་བསྟན་འཛིན་
ཆེན་པོར་ཁས་འཆེ་མཚར། །མི་ཤེས་ཤེས་རྫུས་ཆ་མེད་རྒྱུས་གཏམ་གྱིས། །རང་གི་ནང་
ཆ་ངོམ་པར་བྱེད་པ་ལས། །སྨྲ་བ་སྐྱུངས་ཏེ་སྦྱིན་བདག་མཆོད་ཡུལ་དུ། །ལྡེར་བཟོ་བཞིན་
དུ་བཞུགས་ན་མཛེས་པར་སེམས། །ཁོ་བོ་བློ་བཟང་རྒྱལ་བའི་གསུང་རབ་ལ། །ཕྱོགས་
རེ་མིན་པའི་ཐོས་བསམ་ངལ་བ་བྱས། །བསྟན་པའི་གནད་ལ་གོ་བ་ཕྱོགས་ཙམ་རྙེད། །
གཞན་འ གས་ཇི་སྐད་ཟེར་ཡང་གནོད་འགྱོད་མེད། །ཁྱོད་ནི་ལེགས་བཤད་འོད་
དཀར་སྣང་བ་ཅན། །ཡོན་ཏན་ཆ་ཤས་རྫོགས་པའི་ཟླ་བ་སྟེ། །དེ་ཕྱིར་འགྲོ་མང་ཡིད་ཀྱི་
མུན་སེལ་སླད། །དྲན་དབང་རྒྱུ་སྐར་དབུས་དེར་ལྷམ་མེ་བར། །དམ་ཆོས་འཆད་དང་
རྩོད་དང་རྩོམ་པའི་ལྕེ། །ཅིར་ཡང་གཡོ་བས་བློ་བཟང་རྒྱལ་བ་ཡི། །རིང་ལུགས་གསེར་
གྱི་དྲིལ་བུ་སྙན་འཁྲོལ་བས། །གཟུར་གནས་རྣ་བ་དོན་ལྡན་ཉིད་དུ་མཛོད། །ལྷག་
བསམ་ཡོངས་འདུ་ལང་ཚོ་དར་དྲགས་པ།ཐབས་ཤེས་ཡལ་ག་རྒྱས་པ་ལ་འཕྱང་བའི། །
བསྡུ་བཞིའི་འབྲས་བུ་སྨིན་པའི་དགའ་སྟོན་གྱིས། །སྐལ་བཟང་ལེགས་བྲིས་ཚོ་
རྣམས་ཚིམ་པར་མཛོད། །བཅུ་གཉིས་བདག་པོས་འོད་ཀྱི་བྱ་མ་རྟས། །འདབ་བརྒྱ་
འཛུམ་པར་བྱེད་འདི་དཔེར་བཞག་ནས། །བདག་ཡིད་སྐྱོ་བའི་ཟུག་རྔུ་དྲུང་འབྱིན་
པའི། །འཕྲིན་ཡིག་བདུད་རྩིའི་སྐྱེས་ཀྱང་སྤྲིངས་འཚལ་ལོ། །དེ་སྐད་སྙན་ངག་མགྲིན་
རྔ་བརྡུང་མཁས་པའི། །ཆབ་ཤོག་ངང་མོ་དར་དཀར་གཤོག་པ་ཅན། །དལ་མེད་འཁྲུགས་
པའི་ཆོས་དེའི་མཚོ་འགྲམ་ནས། །ཁྱོད་དྲུང་བག་ཕེབས་རྫིང་བུ་བསྙེགས་ཏེ་སོང་། །
ལ་ཚོགས་
- 232



མདོ་སྔགས་རིག་གནས་ལ་བློ་སྤྱན་པད་མ་ལྟར་ཕྱེ་བ་མདུང་ནག་ཀོ་ཀྱ་
ཞབས་དྲུང་ངག་དབང་བློ་བཟང་འཇམ་དཔལ་རྒྱ་མཚོ་གནས་
བསྐོར་ལ་ཕྱིན་ནས་སྐུ་འབུམ་དུ་སླེབས་སྐབས་
ཉམས་མཚར་དུ་སྤྲིངས་པ་ཡུལ་བཀོད་
སྣ་ཚོགས་འཆར་བའི་རྫིང་བུ།
གང་སྐུ་མཚན་དཔེ་གསལ་རྫོགས་ཉིན་མོར་བྱེད། །དད་པའི་ཡིད་མཁར་ལན་
གཅིག་ཤར་བས་ཀྱང༌། །འཆི་བདག་བདུད་ཀྱི་མུན་པ་དྲུང་འབྱིན་པ། །ཚེ་མཐའ་
ཡས་པས་དེང་འདིར་དགེ་ལེགས་སྩོལ། །བགྲང་བྱ་བརྩེགས་པའི་ཁུར་གྱིས་ཆེར་ནོན་
ཀྱང་། །བསོད་ནམས་དཔལ་ལ་སྲེད་པས་ཡིད་དྲངས་ནས། །ངལ་པ་ཁྱད་བསད་
བརྩོན་པས་གནས་ཆེན་ཀུན། །འ གྲིམས་པའི་སྙིང་སྟོབས་ཅན་ལ་འདི་སྐད་ཞུ། །
གསལ་རིག་སེམས་ཀྱི་ཁྱེའུ་ལྟད་མོ་མཁན། །སྐྱོད་བྱེད་འཕང་
འཕང་ལོ་ཟུང་གིས་བསྐྱོད་པ་
ཡི། །སྒྱུ་ལུས་ཤིང་རྟ་ཞོན་ནས་ཉིན་རེ་བཞིན། །སྣ་ཚོགས་ཡུལ་གྱི་བདུད་རྩི་མྱོང་
ལགས་སམ། །བཤུལ་རིང་ལམ་དུ་བགྲོད་པའི་ངལ་དུབ་ཀྱིས། །ལུས་ཀྱི་ལང་ཚོ་ཉམས་
པར་མ་གྱུར་ཅིང་། །ཉིན་བཞིན་བསགས་པའི་དགེ་བའི་ནོར་གྱི་ཚོགས། །ལོག་ལྟ་ཐེ་
ཚོམ་རྐུན་པོར་མ་ཤོར་རམ། །གྱེན་ཐུར་ལམ་ལ་འབབ་འཛེགས་བྱེད་པ་ལ། །ཀོ་ལྷམ་
ཟུང་གིས་ཞབས་འདྲེན་མ་ཞུས་ཤིང་། །ནོར་སྐྱོང་གདུག་པས་བདས་ཚེ་རིང་འགྲོགས་
ཀྱི། །འཁར་བས་སྐུ་བསྲུང་གོ་ཆོད་ཞུས་ལགས་སམ། །བཟའ་བཏུང་ཐུན་གཅིག་ཙམ་
ཡང་གཏོང་བའི་སྒོ། །སེར་སྣའི་ལྕགས་ཀྱིས་བསྡམས་པའི་ཀླ་ཀློའི་སྡེ། །པྲ་ཏའི་གྲོང་
- 233 -



དུ་དཔོན་གཡོག་ཁལ་རྟ་བཅས། །རྐྱང་ཁུག་སྙུངས་གནས་བསྲུང་དགོས་མ་བྱུང་ངམ། །
རྒན་རྣམས་ཕུད་ཀྱིས་བད་པའི་མཉམ་གཞག་བསྒོམ། །གཞོན་རྣམས་ར་ལུག་འཚོ་
བའི་རྗེས་ཐོབ་སྐྱོང་། །ལུས་ཕྲས་སུ་རའི་འཚོ་བ་སྟ་གོན་བྱེད། །གྲོང་འདབ་དགོན་ཆུང་
ཡ་མཚན་གཟིགས་ལགས་སམ། །དཀོན་མཆོག་རྟེན་གྱི་གངས་རིའི་ཕྲེང་བ་ལས། །བྱིན་
རླབས་བདུད་རྩིའི་ཆུ་རྒྱུན་འབབ་པ་ཡིས། །དད་པའི་ཤེལ་བུམ་བཀང་སྡེ་སྡིག་ལྟུང་
གི །དྲི་མ་འཁྲུད་པའི་སྐུ་ཁྲུས་མཛད་ལགས་སམ། །མི་དབང་ཏཱ་མིང་རྒྱལ་པོའི་བསོད་
ནམས་དང་། །བྱམས་ཆེན་ཆོས་རྗེའི་འཕྲིན་ལས་ཟུང་འབྲེལ་གྱིས། །བསྐྲུན་པའི་མཛོ་
མོ་མཁར་གྱི་གཙུག་ལག་ཁང་། །ཕྱི་རྟེན་ནང་རྟེན་ཡོད་དགུ་མཇལ་ལགས་སམ། །
ཁྱད་པར་རྒྱལ་བ་གཉིས་པའི་བུ་ཆེན་མཆོག །བྱམས་ཆེན་ཆོས་རྗེའི་ཤཱཀྱ་ཡེ་ཤེས་ཀྱི། །
རིང་བསྲེལ་སྙིང་པོར་བཞུགས་པའི་མཆོད་རྟེན་དང་། །དེ་ཡི་ཐུགས་དམ་རྟེན་རྣམས་
མཇལ་ལགས་སམ། །གནའ་དུས་གཤེན་རབ་ལོའུ་ཇུན་རྣམ་པ་སྟེ། །ད་ལྟ་མཆོག་གི་
སྤྲུལ་སྐུའི་ཆ་བྱད་དུ། །བསྒྱུར་ལ་རྒྱལ་བའི་བྱིན་རླབས་ཞུགས་པ་ཡི། །འབུམ་གླིང་
བྱམས་ཆེན་སྐུ་བརྙན་མཇལ་ལགས་སམ། །ལྷ་སྐུ་མཆོད་རྟེན་སྤྱི་བླུགས་རྡོར་དྲིལ་
སོགས། །རྣམ་པ་སྣ་ཚོགས་བྲག་ལ་རང་བྱོན་དུ། །བྱུང་བས་ཕྱོགས་མཚམས་ཁོར་ཡུག་
ཀུན་གང་བའི། །གནས་ཀྱི་ངོ་མཚར་ལྟད་མོ་གཟིགས་ལགས་སམ། །གྲུབ་དབང་སྐལ་
ལྡན་རྒྱ་མཚོས་ཡིག་དྲུག་གི །རིང་སྒྲུབ་མཛད་ཚེ་ནམ་མཁའི་ཁྱོན་གང་བའི། །སངས་
རྒྱས་ཞལ་གཟིགས་བསྟོད་བསྔགས་མཛད་པའི་གནས། །སྒྲོལ་མ་ཕུག་གི་གནས་རྟེན་
མཇལ་ལགས་སམ། །གཙུག་ལག་ཁང་ལ་ཀླ་ཀློས་མེ་སྦར་བ། །ཁྲོ་བོ་དམར་པོས་ཆུ་ཡིས་
གཞི་མཐོང་བས། །བྱིན་རླབས་ཅན་དུ་གྲགས་པའི་རྟ་མགྲིན་སྐུ། །ཨང་འགད་ཟི་ན་
བཞུགས་པ་མཇལ་ལགས་སམ། །ལོ་ཀྱ་དུན་དུ་བལ་པོ་ཕམ་མཐིང་པས། །རྡོ་རྗེ་ཕག་
མོ་རྒྱ་མོའི་རྣམ་པ་ཅན། །ཕྱག་རྒྱུར་བཞེས་ཏེ་ཟུང་འཇུག་བརྙེས་པ་ཡི། །སྐུ་གདུང་ཡིད་
234



བཞིན་ནོར་བུ་མཇལ་ལགས་སམ། །དེ་ཡི་དྲུང་དུ་ཕྱི་ནང་གསང་མཆོད་དང་། །ཚོགས་
ཀྱི་འཁོར་ལོ་རྡོ་རྗེའི་གླུ་གར་གྱིས། །དཔའ་བོ་མཁའ་འགྲོའི་ཚོགས་རྣམས་མཉེས་བྱས་
ཏེ། །མཁའ་སྤྱོད་འགྲུབ་པའི་གསོལ་པ་བཏབ་ལགས་སམ། །ཚད་ལྡན་དམ་པའི་གསུང་
རྒྱུན་ལས་བྱུང་བའི། །རྟེན་གྱི་ལོ་རྒྱུས་ཡི་གེ་རྙིང་པ་དང་། །དུས་ཕྱིས་གྲོང་པའི་ངག་
རྒྱུན་བཀོད་པ་ཡི། །རྫུན་ཕྲེང་གསར་བ་གཉིས་ཀ་བཀླགས་ལགས་སམ། །གྲུབ་ཆེན་
གླང་དཀར་པར་གྲགས་ཧས་བླ་མར། །ཡུང་ལོ་ཟོན་ཏེ་གཉིས་ཀྱི་བདག་རྐྱེན་ལས། །
བསྐྲུན་པའི་གོ་ཏམ་སྡེ་ཡི་གཙུག་ལག་ཁང་། །རྟེན་དང་བརྟེན་པར་བཅས་པ་མཇལ་
ལགས་སམ། །ངོ་མཚར་ཅན་གྱི་རྡོ་ཁྲི་ཉིས་བརྩེགས་སྟེང་། །མཐོང་བ་ཙམ་གྱིས་དང་
བ་འདྲེན་པ་ཡི། །རྡོ་རྗེ་འཆང་གི་སྐུ་བརྙན་བྱིན་རླབས་ཀྱི། །གཟི་འོད་འབར་ལ་ཕྱག་
མཆོད་བགྱིས་ལགས་སམ། །གཞན་ཡང་ཇོ་བོ་ཤཱཀྱ་མུ་ནེ་སོགས། །སྐུ་གསུང་ཐུགས་
རྟེན་བྱིན་ཅན་མང་པོ་ཡིས། །ཁྱོན་ཡངས་གཙུག་ལག་ཁང་ཀུན་གང་བ་ལ། །དངོས་
བཤམས་ཡིད་སྤྲུལ་མཆོད་པ་ཕུལ་ལགས་སམ། །ཐང་རིང་ལ་སོགས་བཤད་གྲྭ་
འགའ་ཞིག་ཏུ། །སྔོན་དུས་ལུང་རིགས་རྩོད་པའི་སྲོལ་བཙུགས་པ། །དེང་སང་ཁ་
མཆུའི་རྩོད་པར་གནས་འགྱུར་བའི། །ངང་ཚུལ་མཐོང་ནས་སྐྱོ་བར་མ་གྱུར་ཏམ། །
དེ་ནས་དོན་མེད་སྐྱེ་བོའི་འདུ་ལོང་དང་། །འདོད་ཡོན་ཆེ་བས་ཆོས་ལ་གཡེལ་བ་ཡི། །
སྐྱོན་བྲལ་དགོན་པའི་མཚན་ཉིད་ཚང་བའི་གནས། །བྱ་ཁྱུང་བྲག་གི་ཆོས་སྡེར་ཕྱིན་
ལགས་སམ། །དེ་ན་མང་ཐོས་ཀློག་པ་མཁན་རྣམས་དང་། །སྡོམ་བརྩོན་སྒྲུབ་ལ་གཞོལ་
བ་མང་པོ་ཡིས། །ཐུབ་བསྟན་འཛིན་ཅིང་སྤེལ་བའི་རྣམ་ཐར་ལ། །ཡིད་གཡོས་དད་
པ་གཏིང་ནས་འཁྲུངས་ལགས་སམ། །རྒྱལ་བ་གཉིས་པའི་ཡོངས་སུ་འཛིན་པ་མཆོག །
དོན་གྲུབ་རིན་ཆེན་ཞེས་གྲགས་མ་འོངས་དུས། །རྔ་སྒྲ་སྒྲོགས་པའི་ཞིང་དུ་འཚང་རྒྱ་
བ། །དེ་ཡི་རིང་བསྲེལ་མཆོད་རྟེན་མཇལ་ལགས་སམ། །བྱིན་རླབས་ཕུང་པོ་སྤུངས་
235 ས



པའི་རྟེན་དེ་ལས། །བསྟན་པ་དར་ཞིང་འཇིག་རྟེན་བདེ་བ་ཡི། །དགེ་བའི་ལྟས་སུ་དུས་
ཚེས་བཟང་པོ་ལ། །བདུད་རྩི་འབབ་པ་ལྗགས་ཀྱིས་མྱང་ལགས་སམ། །སྔོན་དུས་ལུང་
རིགས་མགོ་སྐྱེས་ཟུང་ལྡན་པའི། །མཁས་གྲུབ་ཤ་བ་མང་པོ་བསྟི་བའི་རྫོངས། །ད་ལྟ་
གནག་ཕྱུགས་འཚོ་སྐྱོང་མཁན་གྱི་གནས། །དེར་ཡང་གནས་འབྲེལ་འཇོག་ཆེད་བྱོན་
ལགས་སམ། །ཐུབ་བསྟན་ཡུངས་འབྲུའི་ཚད་དུ་གྱུར་པ་ཉིད། །དཔག་བསམ་ཤིང་ལྟར་
རྒྱས་མཛད་བཀའ་དྲིན་ཅན། །དགོངས་པ་རབ་གསལ་སྐུ་གདུང་རིལ་པོ་རུ། །མར་
ཚང་བྲག་ན་བཞུགས་པ་མཇལ་ལགས་སམ། །དེ་ཡི་ཞལ་མདངས་ཉིན་བཞིན་འགྱུར་
བ་དང༌། །ན་བཟའ་སྐྱི་ཆགས་ཐུགས་ཀ་དྲོད་དང་ལྡན། །སྐབས་འགར་ཚུལ་ཁྲིམས་
དྲི་བཟང་འཐུལ་བ་སོགས། །ངོ་མཚར་ཁྱད་ཆོས་ལྡན་པ་གཟིགས་ལགས་སམ། །དེ་
ནས་བློ་བཟང་རྒྱལ་བ་སྐུ་བལྟམས་པའི། །གནས་མཆོག་ལུམྦིའི་སྐྱེད་ཚལ་གཉིས་པ་
རུ། །ཆོས་དང་སྲིད་ཀྱི་འབྱོར་པ་རླབས་ཆེ་བའི། །སྐུ་འབུམ་ཆོས་སྡེ་མཇལ་བར་ཕེབས་
ལགས་སམ། །སྡེ་དེར་ལོངས་སྤྱོད་རྒྱ་མཚོའི་དཔལ་ལ་འགྲན། །བཤད་སྒྲུབ་བྱ་བ་རླབས་
ཕྲེང་བཞིན་དུ་འཕྱུར། །ཕྱོགས་བཅུའི་དགེ་འདུན་ངང་པའི་ཁྱུ་བཞིན་འདུ། །བག་དྲོ་
བྱིན་ཆེས་སྣང་བ་འགྱུར་ལགས་སམ། །འཇམ་དབྱངས་བྱིས་པའི་ཚུལ་བཟུང་ལྟེ་བའི་
མཚལ། །བོར་བའི་ས་ལ་འཁྲུངས་པའི་ཙན་དན་ལྗོན། །སྙིང་པོར་བཞུགས་ཞེས་གྲགས་
པའི་མཆོད་སྡོང་ཆེ། །བྱིན་རླབས་གཟི་འོད་འབར་བ་མཇལ་ལགས་སམ། །གཞན་
ཡང་སྐུ་གསུང་ཐུགས་ཀྱི་རྟེན་མང་དང་། །ཆོས་དང་འཇིག་རྟེན་ཟུང་དང་སོ་སོ་ཡིས། །
མངོན་མཐོའི་བླ་མ་དགེ་འདུན་མང་པོ་ལ། །ཕྱག་མཆོད་བསྐོར་བ་ནུས་ཚད་བགྱིས་
ལགས་སམ། །ད་ལྟ་ཐེག་ཆེན་ཆོས་མཛོད་ཅེས་བྱ་བའི། །ཁོ་བོའི་བསྟི་གནས་
ཉམས་དགར་ངལ་བསོ་ཞིང་། །རང་ཡུལ་ག་ལ་བ་དེར་མི་རིང་བར། །འབྱོན་པའི་
སྟ་གོན་ཚགས་སུ་ཚུད་ལགས་སམ། །འདི་ན་ཆོས་སྲིད་སྒྲོད་བྱེད་ཟུང་ལྡན་བདག །
- 236 -



འཇིག་རྟེན་བྱ་གཞག་རྐང་པ་ཡ་གཅིག་གིས། །འཕྱེ་བོའི་འགྲོས་ཀྱིས་མི་ཚེ་འབྱིད་
ཡི། །ཙུ་ཏའི་ཡུལ་འདིའི་མི་གྲལ་མ་ཚུད་ཀྱང་། །རྡོ་རྗེ་བཙུན་མོའི་ཐུགས་རྗེས་རིང་
ནས་བསྐྱངས། །དཔའ་བོ་མཁའ་འགྲོ་རྣམས་དང་སྙིང་ཐག་ཉེ། །གསང་ལམ་བགྲོད་
པའི་ཆ་རྒྱུས་མཆིས་པའི་ཕྱིར། །མཁའ་སྤྱོད་རིག་འཛིན་ཚོགས་གྲལ་ཐོབ་ཏུ་རེ། །སླད་
ཀྱང་ཕན་ཚུན་ཡིད་ཀྱི་སྐྱེད་ཚལ་དུ། །མཛའ་གཅུགས་པད་དཀར་ཕང་ཕུང་བཞད་པ་
ལས། །འཕྲིན་ཡིག་རྐང་པ་དྲུག་པའི་འཕྲོ་འདུ་ཡི། །སྙན་ཚིག་དར་དིར་མགྲིན་གླུ་
སྒྲོགས་ཀྱང་འཚལ། །དེ་ལྟར་སྙན་ངག་རྒྱན་དང་མི་ལྡན་པའི། །གྲོང་ཚིག་རྐང་
པར་སྡེབས་པའི་མུ་ཅོར་འདི། །གྲོགས་ཁྱོད་བཤུལ་ལམ་རིང་པོར་བགྲོད་པ་ཡིས། །
ངལ་དུབ་སྐྱོ་བ་སངས་ཕྱིར་སྨྲས་པ་ལགས། །ཞེས་ལྷ་རྫས་ཟླ་བའི་གྲོགས་པོ་དང་ཆབ་གཅིག་
པར་བླ་བྲང་བཀྲ་ཤིས་འོད་འབར་ནས་སྤྲིངས་པ་ཛ་ག་ཏཾ།
- ས་
་.
*
- 237



འབྲས་སྤུངས་སྒོ་མང་སློབ་ཟུར་དགེ་བའི་བཤེས་གཉེན་ཀ་རིང་བ་
བློ་བཟང་ཆོས་དར་མདོ་སྨད་བཀྲ་ཤིས་འཁྱིལ་ཆོས་སྡེའི་
འཆད་ཉན་གྱི་སློབ་དཔོན་མཛད་སྐབས་སྤྲིངས་པ་
ལྷག་བསམ་གསེར་གྱི་རང་མདངས།
རྣམ་དག་བསླབ་པ་གསུམ་གྱི་རྩ་བ་བརྟན། །སྡེ་སྣོད་མང་དུ་མཁྱེན་པའི་ཡལ་
འདབ་རྒྱས། །འཆད་རྩོད་རྩོམ་པའི་འབྲས་བུ་གཡུར་ཟ་བའི། །བཤེས་གཉེན་དཔག་
བསམ་ལྗོན་པ་གང་དེ་ལ། །གནའ་བོའི་དུས་ཀྱི་དམ་ཚིག་སྲད་བུ་ཡི། །འཆིང་བ་ལོ་
མང་འདས་ཀྱང་མ་གློད་པའི། །མཛའ་གཅུགས་པད་དཀར་ཆུན་པོའི་དཔལ་ཡོན་
ལ། །བདག་ཡིད་བུང་བ་དགའ་བའི་དབྱངས་འདི་སྒྲོགས། །སཱ་ལའི་ནགས་སུ་སྔོན་
བསགས་བསོད་ནམས་འབྲས། །ཞིམ་རྒུ་རིང་དུ་སྤྱད་པའི་དྲང་སྲོང་ཁྱོད། །མདོ་སྨད་
སྐྱིད་པའི་ལྗོངས་འདིར་དཔལ་སྟེར་བའི། །ལྷག་བསམ་རྐང་པ་དལ་གྱིས་བསྐྱོད་པ་
ལས། །དེང་དུས་བཀྲ་ཤིས་ཆུ་བོ་མ་ལུས་པ། །གཅིག་ཏུ་འཁྱིལ་བའི་སྡེ་ཆེན་ཆོས་ཀྱི་
མཚོ། །ཡ་མཚན་མཁས་པའི་བྱ་བ་རླབས་ཀྱི་འཕྲེང་། །འཕྱུར་བས་ཐུབ་བསྟན་ས་ཆེན་
མཛེས་བྱེད་དེར། །ལུང་རིགས་གཙུག་གི་ནོར་བུ་འབར་བའི་གཟིས། །ལྐོག་གྱུར་ས་
འོག་མུན་པ་མཐར་བྱེད་པའི། །མཁས་མང་གདེངས་ཅན་རྗེ་བོར་འཚོ་གཞེས་ཞེས། །
ཐོས་པས་རྣ་བ་བདུད་རྩིའི་ཡོལ་གོར་གྱུར། །འདི་ན་སྔོན་སྤྱད་ལེགས་བྱས་འཁྲི་ཤིང་
རྩེར། །མངོན་མཐོའི་ཡོན་ཏན་མངར་བའི་རོ་ལྡན་པའི། །རྟེན་བཟང་ཨ་མྲའི་འབྲས་
བུ་སྨིན་པ་ཉིད། །མཚུན་ལྷས་ཟ་ལ་ཉེ་བའི་ངང་ཚུལ་འཛིན། །བྱང་གི་ཕྱོགས་འདིའི་
- 238



སྡེ་དགོན་ཕལ་མོ་ཆེ། །བསྟན་ལ་བྱ་བ་ཅི་ཡང་མི་ནུས་པའི། །ཆེར་རློམ་མ་ནིང་ལྟ་བུར་
མགོན་བཅོལ་བས། །དེང་སང་རིགས་སད་དབང་རྣོན་རྒྱུད་པས་སྟོང་། །ལྷོ་ཕྱོགས་
ནོར་འཛིན་དཔལ་མོའི་ལྟོ་བ་རུ། །འཇམ་དབྱངས་བླ་མའི་འཕྲིན་ལས་མངལ་སྦྲུམ་
ལས། །མཁས་གྲུབ་གདུང་རབས་འཛིན་པའི་དཔྱོད་ལྡན་ཚོགས། །དབྱར་གྱི་མེ་ཏོག་
ཇི་བཞིན་མང་དུ་འཕེལ། །ཁྱད་པར་བཀྲ་ཤིས་པདྨ་འབུམ་བཞད་པ། །བཤད་སྒྲུབ་
བདུད་རྩིའི་རྫིང་བུ་འཁྱིལ་བ་དེར། །བློ་གྲོས་འཁོར་ལོའི་ལག་ལྡན་ཁྱུ་འཁྲིགས་
པས། །ལུང་རིགས་དབྱངས་སྙན་སྒྲོགས་པས་ཡིད་འཕྲོག་བྱེད། །བློ་ལྡན་སྐྱེ་བོ་གྲངས་
འདས་དེ་རྣམས་ལ། །ལེགས་བཤད་དགའ་སྟོན་འགྱེད་ལ་བློ་གྲོས་ཀྱི། །ལུས་བཟང་
ཆོས་ཀྱི་ལང་ཚོ་དར་བབ་པ། །ཁྱོད་ཀོ་འཆད་པའི་ཁྲི་ལ་མངའ་གསོལ་ཕྱིར། །ད་ནི་སྨྲ་
དབང་སྤྲིན་གྱི་ཕུང་བོ་ཁྱོད། །སྟོང་གྲགས་འབྲུག་སྒྲ་ལྡིར་བ་ཙམ་མིན་པར། །འཆད་
ཉན་བདུད་རྩིའི་ཆར་རྒྱུན་རྟག་འཇོ་བས། །བློ་གསལ་ཐོས་བསམ་ཆུ་གཏེར་འཕེལ་
བྱོས་ལ། །ལེགས་བཤད་དབྱངས་བདུན་རྫོགས་པའི་རྔ་ཡབ་ཀྱིས། །ཐུབ་བསྟན་སོས་
ཀའི་ངོ་མཚར་ཀུན་འདྲེན་པའི། །རིག་སྨྲ་དཔྱིད་ཀྱི་ཕོ་ཉའི་ཁྱུ་འཕྲེང་གིས། །སྡེ་ཆེན་
ཙན་དན་ནགས་དེ་ཡིད་འོང་མཛོད། །དེང་དུས་དམུ་རྒོད་སྐྱེ་བོ་འདི་དག་གི །
བསམ་འཁྱེར་སྣ་མང་འདུས་ནད་གཅོང་ཆེན་ལ། །སྨན་དཀར་ཆིག་ཐུབ་རྐྱང་གིས་
མི་ཡོང་བས། །གང་འཚམ་ཐབས་མཁས་བཅོས་ཀྱིས་ཕན་འདོགས་འཚལ། །དེ་སྐད་
གསོང་པོའི་གཏམ་གྱི་རིན་ཆེན་ཕྲེང་། །ལྷག་བསམ་ཐགས་སུ་བཏགས་ན་འདི་འདྲ་
ཞེས། །མཚོན་བྱེད་ལྷ་དར་དང་བཅས་ཆོས་ཀྱི་སྡེ། །བྱམས་པ་གླིང་ནས་བཟང་པོའི་
ཚེས་ལའོ། །
-239 -



སྐུ་འབུམ་རྒྱུག་པ་བླ་ཟུར་ཆོས་ཀྱི་སྤྱན་ལྡན་མི་ཉག་སྤྲུལ་སྐུ་
ཚུལ་ཁྲིམས་བསྟན་པའི་ཉི་མ་ལ་སྤྲིངས་པའི་
ཆབ་ཤོག་ནོར་བུའི་མགུལ་རྒྱན།
ཚུལ་ཁྲིམས་ཆུ་གཏེར་སྨོན་པའི་རི་དབང་གིས། །བསྲུབས་ལས་བསྟན་པའི་ཁ་
དབྱིངས་མཛེས་པའི་རྒྱན། །ཉེར་ཐོན་འགྲོ་བའི་ཉི་མ་སྤྲུལ་པའི་སྐུ། །ཕན་བདེའི་སྣང་
བ་སྤྲོ་མཛད་གང་དེ་ལ། །འཁོར་བའི་ནགས་ཁྲོད་བསོད་ནམས་ཤལླི་ཀས། །བསྐྱེད་
བསྲིང་མངོན་མཐོའི་རྟེན་བཟང་ས་སྲུང་བུ། །ཚུལ་གནས་ཐོས་བསམ་སྒོམ་པའི་གོམ་
སྟབས་ཀྱིས། །ལེགས་ལམ་དྲང་པོར་འཇུག་དེས་འདི་སྐད་ཞུ། །ཆོས་དཀར་ས་བོན་
སྐྱེ་བ་མང་བཏབ་པ། །དུས་གཅིག་འཁྲུངས་པའི་དལ་འབྱོར་མྱུ་གུའི་རྩེར། །ཡོན་
ཏན་སྙེ་མ་སྨིན་པའི་ལང་ཚོ་ལ། །ཉེ་ཞོའི་སྐྱིན་ཐང་གནོད་པ་དང་བྲལ་ཞིང་། །རྨོངས་
ཆེན་གླང་པོའི་མཆེ་བ་ཉེར་ཕྱུང་ནས། །སྣ་ཚོགས་རིག་གནས་སྒྲོ་མདངས་མཚར་སྡུག་
ཅན། །རྒྱ་ཆེན་ཐོས་པའི་རྨ་བྱ་བཞོན་ནས་སུ། །མཁས་མང་འཆི་མེད་གྲལ་དུ་ཉེར་
སླེབས་ཏེ། །མ་རིག་མུན་སེལ་རིག་གཞུང་གསེར་གྱི་སྒྲོན། །རྣམ་དཔྱོད་སུག་པར་
ཐོགས་པས་དུས་མཐའ་འདིའི། །སྐྱེ་སྤྲུལ་བཟང་རྫུའི་མུན་ཁུང་འདོད་སྲེད་ཀྱི། །གཉིད་
དུ་ཡུར་བ་རྣམས་ལ་ཅོ་འདྲི་ཞིང་། །བླང་དོར་གོམ་པ་འདེག་འཇོག་མ་ནོར་བས། །
ཐར་པ་བླ་ན་མེད་པའི་གྲོང་ཁྱེར་དུ། །བགྲོད་འདོད་སྐལ་བཟང་ཡོངས་ལ་མ་ནོར་
ལམ། །གསལ་བྱེད་སྣང་བ་འགྱེད་བཞིན་འཚོ་གཞེས་སམ། །འདི་ན་སྲིད་ལས་ངེས་
འབྱུང་སྐྱ་རེངས་ཀྱིས། །ངེས་ལེགས་ཉི་མའི་དཀྱིལ་འཁོར་བསུ་འདོད་ཀྱང་། །དོན་
- 240 ,



མེད་མཆན་རུམ་གཡེང་བའི་གཉིད་པོ་ཆེ། །སངས་དུས་བྲལ་བས་རང་ལ་ཞེ་རེ་ཁྲེལ། །
དར་ཟབ་ཀྱིས་དཀྲིས་ལྡེར་བཟོའི་རྣམ་པར་ཐར། །འཛིན་མིན་ལྗགས་མཉེན་གློག་
གི་གར་བསྒྱུར་བས། །ལེགས་བཤད་སྒྲ་བརྒྱ་སྒྲོགས་པའི་ཆོས་ཀྱི་སྤྲིན། །ཁྱོད་ཀོ་ཐུབ་
བསྟན་ལྷ་ལམ་མཛེས་རྒྱུན་ཉིད། །དེ་ཕྱིར་རྒྱལ་བ་གཉིས་པའི་ལེགས་བཤད་རྔ། །རྣམ་
དཔྱོད་དབྱུ་གུའི་སྤོབས་པས་ཉེར་བརྡུངས་ལ། །ཟབ་ཅིང་རྒྱ་ཆེའི་ཆོས་ཀྱི་སྒྲ་ཆེན་
པོ། །འགྲོ་མང་རྨོངས་པའི་གཉིད་ལས་སློངས་པར་མཛོད། །དེང་དུས་སྲིད་ཞིའི་
མཚོ་ལས་བརྒལ་འདོད་འགས། །ངེས་འབྱུང་བྱང་སེམས་སྐྱེ་བ་མི་ལྡན་པར། །སེམས་
འཛིན་གྲུ་གཟིངས་ཙམ་ལ་རྟེན་མཐོང་བ།
ང་བ། །ཕྱིར་ཞིང་ཉམ་ངའི་ཀློང་དུ་འཁོར་དོགས་
པས། །གྲོགས་ཁྱོད་ཐོད་རྒལ་ལམ་ལ་མི་རིངས་པར། །ཤིང་རྟ་ཆེན་པོའི་སྲོལ་གྱི་རྗེས་
ཞུགས་ནས། །ཐབས་ཤེས་རྐང་བའི་འདེག་འཇོག་ཟུང་འབྲེལ་གྱིས། །ས་ལམ་རིམ་གྱིས་
བགྲོད་པའི་ངལ་བ་བསྟེན། །དྲི་བཞོན་རྟ་ལྗང་བདུན་གྱིས་ཉིན་བྱེད་དབང་། །གསེར་
ཆིའི་སྦུབས་ནས་ཡང་ཡང་འདྲེན་པ་བཞིན། །མ་སྨད་སྙན་ཚིག་ཡིད་འོང་མཆིད་ཀྱི་
ཕྲེང་། །སྒྲ་འཛིན་བཅུད་དུ་ཆད་མེད་སྤེལ་བར་མཛོད། །དེ་སྐད་དོན་བཟང་ལང་ཚོ་
དར་བབ་ཅིང་། །སྙན་ངག་གསེར་གྱི་གླིང་བུ་བསྒྱུར་མཁས་པའི། །འཕྲིན་ཡིག་མཛེས་
མ་དར་དཀར་ལྷབ་ལྷུབ་ཅན། །ལུམྦིའི་དགའ་ཚལ་གཉིས་པ་གང་དེར་སོང་། །
-241.



འཇམ་དབྱངས་ཆོས་ཀྱི་རྒྱལ་པོ་རཉྫའི་མཚན་ཅན་གྱི་མཆོག་གི་སྤྲུལ་པའི་
སྐུ་འཁྲུལ་མེད་ངེས་པ་རྙེད་པར། ས་རྟ་ཟླ༡ཚེས༡ ༡ལ་ཆོས་སྡེ་
བཀྲ་ཤིས་འཁྱིལ་དུ་ཁྲི་འདོན་སྐབས་ཤིས་བརྗོད་དུ་སྤེལ་པའི་
ཚིགས་སུ་བཅད་པ་རྫོགས་ལྡན་གཞོན་ནུ་
འགུག་པའི་རོལ་མོ།
སྡེབ་སྦྱོར་མཉམ་པའི་བྲྀཏྟ་ལས་ཡི་གེ་བཅུ་གཉིས་པ་སྐྱེ་འགྲོའི་ནང་ཚན་
ཆིག་སྟོང་ཆིག་བརྒྱ་བདུན་ཅུ་པ་མེ་ཏོག་ཕྲེང་ཅན་ཞེས་བྱ་བ།
ཨོཾ་བདེ་ལེགས་སུ་གྱུར་ཅིག ཐུབ་པའི་རྨད་བྱུང་མཛད་པ་དུས་ཀྱི་མ ཐར། །
མཐའ་དག་གསལ་བར་བསྟན་པ་བླ་མ་རྗེ། །འཇིགས་མེད་ཞབས་དང་དབྱེར་མེད་
མྱུར་མཛད་མགོན། །སྲིད་ཞིའི་དགེ་མཚན་མ་ལུས་དེང་འདིར་སྩོལ། །དྲི་མེད་ཤེལ་
དཀར་རྡུལ་བརྩེགས་ལྷུན་པོ་ནི། །འཇའ་ཚོན་དྲ་བས་འཁྱུད་འདྲའི་ཡིད་འཕྲོག་སྐུ། །
དྲན་པ་ཡིས་ཀྱང་བློ་དང་ཚེ་ཡི་དཔལ། །རྒྱས་མཛད་ཡིད་བཞིན་འཁོར་ལོས་དགེ་
ལེགས་སྩོལ། །འཇམ་དབྱངས་མཁྱེན་བརྩེའི་ཡེ་ཤེས་དཀྱིལ་འཁོར་ཉིད། །ཐུབ་བསྟན་
པདྨ་བཞད་པའི་དཔལ་ཡོན་དུ། །སྐྱེ་དགུའི་བསོད་ནམས་ཤར་རིའི་རྩེར་འཕགས་
པ། ། མཆོག་སྤྲུལ་ཉི་མ་གཞོན་ནུའི་ཞབས་པད་དྲུང་། །འདི་ན་ཚེ་རབས་འདབ་བརྒྱའི་
ཕྲེང་བ་ཀུན། །དམ་པའི་གསང་གསུམ་འོད་ཀྱིས་བསྐྱངས་པ་ལས ། །ལེགས་བྱས་སྦྲང་
རྩིའི་དཔལ་ཡོན་འཛིན་པ་དེས། །ཞུ་མཆིད་རྐང་དྲུག་རོལ་མོ་འདི་འཁྲོལ་ཏེ། །ཨེ་མ་
འགྲོ་འདིའི་བསོད་ནམས་མ་ལུས་པ། །གཅིག་ཏུ་ཚོགས་པའི་སྐལ་བས་རྙེད་པ་ལྟར། །
ཀ 242 -



སྐྱེ་བ་མེད་ལས་སྐྱེ་བ་སྤྲུལ་པའི་སྐུའི། །མཚན་དཔེ་མིག་གི་བདུད་རྩི་མངོན་གསལ་
བ། །བཤད་སྒྲུབ་མེ་ཏོག་དཀར་པོ་འབུམ་བཞད་པའི། །བཀྲ་ཤིས་བདུད་རྩིའི་རྫི་
བུ་འཁྱིལ་བ་དེར། །སྔོན་རབས་སྐྱེས་འཕྲེང་རིམ་པས་ཞབས་སེན་གྱིས། །དགེ་ལེགས་
བྱིན་པའི་མི་འཇིགས་སེང་གེའི་ཁྲིར། །གངྒཱའི་རྡུལ་གྲངས་ཉུང་ངུའི་གནས་འགོད་
པའི། །རབ་འབྱམས་ཞིང་གི་རྒྱལ་བ་སྲས་བཅས་ཀྱིས། །ཤིས་བརྗོད་དབྱངས་དང་མེ་
ཏོག་ཆར་འབེབས་པས། །ཁམས་གསུམ་ཆོས་ཀྱི་རྒྱལ་པོར་མངའ་གསོལ་ཏེ། །གང་གི་
འཕྲིན་ལས་ལྷ་ཡི་གདུགས་དཀར་པོས། །ས་གསུམ་ཁྱོན་ཡངས་སྙོམས་པར་ཁེབས་
པ་དང་། །ནག་པོའི་ཕྱོགས་ལས་རྣམ་པར་རྒྱལ་བ་ཡི། །རྒྱལ་མཚན་སྲིད་རྩེའི་བར་དུ་
ནུབ་མེད་བསྒྲེང་། ། དེ་ལྟའི་དགེ་མཚན་གསར་པ་བགྲང་ཡས་པའི། ། དགའ་སྟོན་
མཆོད་སྦྱིན་སྤེལ་བའི་ཡོ་ལང་ནི། །བརྒྱ་བྱིན་ལོངས་སྤྱོད་ཀྱིས་ཀྱང་མི་བསྐྲུན་པས། །
རྫོགས་ལྡན་ངོ་མཚར་འགུག་པའི་གནས་སྐབས་འདིར། །ཕན་ཚུན་སྐྱེ་བའི་རབས་
ཀྱི་ཕྲེང་བ་ཀུན། །དམ་ཚིག་སྲད་བུ་གཅིག་གིས་འབྲེལ་བ་ཡི། །མང་པོས་ལང་ཚོ་ཡོལ་
བའི་དྲང་སྲོང་ཞིག །གཙུག་ལག་ཁང་ཆེན་བཀྲ་ཤིས་འོད་འབར་གྱི། །བ་གམ་རྩེ་
ནས་ཁྱོད་དྲུང་མངོན་ཕྱོགས་ཏེ། །སྙིམ་པའི་མེ་ཏོག་སིལ་མ་འཐོར་བ་དང་། །བསུང་
ཞིམ་བདུག་སྤོས་བཏུལ་བས་བྲེལ་བཞིན་དུ། །སྭཱ་སྟིའི་ཚིགས་བཅད་དབྱངས་ཀྱིས་
ཤིས་པ་བརྗོད། །དགེ་ལྡན་བཀའ་བརྒྱུད་མཆོག་དང་ཡི་དམ་ལྷའི། །རྨད་བྱུང་བྱིན་
རླབས་རྡོ་རྗེའི་སྲུང་ཚོགས་ཀྱི། །མཐུ་སྟོབས་ནུས་པ་འཇིག་རྟེན་སྐྱོང་བའི་རྩལ། །ལྷ་
དང་དྲང་སྲོང་བདེན་ཚིག་གྲུབ་པའི་མཐུས། །འཇིག་རྟེན་འཇིག་རྟེན་འདས་པའི་
བཀྲ་ཤིས་ཀྱི། ། སྒོ་འཕར་འབུམ་ཕྲག་དུས་གཅིག་ཕྱེ་བ་ལས། །ལེགས་པའི་དངོས་པོ་
འདོད་དགུ་ལྷུན་གྲུབ་པས། །དེང་འདིར་དགེ་ལེགས་ཕུན་སུམ་ཚོགས་པར་མཛོད། །
འོད་མཚན་དཔག་ཡས་རྒྱལ་བའི་སྐུ་ཚེ་དང་། །འཇམ་དཔལ་རྡོ་རྗེ་རྣོན་པོའི་མཁྱེན་
- 243 -



རབ་དང་། །རིག་བྱེད་ལྷ་མོའི་དབང་སྡུད་འཕྲིན་ལས་ཀྱིས། །དེང་འདིར་དགེ་ལེགས་
ཕུན་སུམ་ཚོགས་པར་མཛོད། །ལོངས་སྐུ་རྒྱལ་བ་རིགས་ལྔའི་ཡེ་ཤེས་དང་། །སྤྲུལ་སྐུ་
སངས་རྒྱས་སྟོང་གི་མཛད་འཕྲིན་དང་། །བདེ་གཤེགས་བདུན་གྱི་ཐུགས་བསྐྱེད་
སྨོན་ལམ་གྱིས། །དེང་འདིར་དགེ་ལེགས་ཕུན་སུམ་ཚོགས་པར་མཛོད། །རྒྱལ་སྲས་
རྣམས་ཀྱི་གཞན་དོན་སྤྱོད་པ་དང་། །རང་སངས་རྒྱས་དང་གསུང་སྐྱེས་ཚོགས་རྣམས་
ཀྱི། །གཟུངས་སྤོབས་ཏིང་འཛིན་མངོན་ཤེས་རྫུ་འཕྲུལ་གྱིས། །དེང་འདིར་དགེ་ལེགས་
ཕུན་སུམ་ཚོགས་པར་མཛོད། །གྲུབ་པའི་དབང་ཕྱུག་རྣམས་ཀྱི་རྟོགས་པ་དང་། །ལྔ་
རིག་པཎ་ཆེན་ཡོངས་ཀྱི་རྣམ་དཔྱོད་དང༌། །འདུལ་བ་འཛིན་པ་རྣམས་ཀྱི་ཚུལ་
ཁྲིམས་ཀྱིས། །དེང་འདིར་དགེ་ལེགས་ཕུན་སུམ་ཚོགས་པར་མཛོད། །དྲི་མེད་བླ་མའི་
གསང་སྔགས་ནུས་མཐུ་དང་། །དཱི་པཾ་ཀ་རའི་རིན་ཆེན་སེམས་མཆོག་དང་། །བློ་
བཟང་རྒྱལ་བའི་མཚུངས་མེད་རྣམ་ཐར་གྱིས། །དེང་འདིར་དགེ་ལེགས་ཕུན་སུམ་
ཚོགས་པར་མཛོད། །མཚན་བཟང་དབུ་ཟླུམ་བལྟ་ན་སྡུག་པའི་གདུགས། །དཀྱུས་རིང་
ཨུཏྤལ་སྤྱན་མཆོག་གསེར་གྱི་ཉ། །ཞལ་གྱི་མཆུ་སྒྲོས་མཛེས་པའི་པདྨ་ཡིས། །དེང་
འདིར་དགེ་ལེགས་ཕུན་སུམ་ཚོགས་པར་མཛོད། །ཚེམས་ཕྲེང་དཀར་པོ་དྲི་མེད་
ཤང་ན། །ད པལ་གྱི་མགུལ་པ་འདོད་འཇོའི་ཀེ་ལ་ཤ །ཐུགས་ཀ་དཔལ་གྱི་བེའུའི་
མཚན་བཟང་གིས། །དེང་འདིར་དགེ་ལེགས་ཕུན་སུམ་ཚོགས་པར་མཛོད། །ཕྱག་
དང་ཞབས་ཀྱི་མཐིལ་མཉམ་འཁོར་ལོའི་མཚན། །སྐུ་ལུས་ཡིད་འཕྲོག་གསེར་གྱི་རྒྱལ་
མཚན་སྟེ། །ཐུབ་པའི་མཚན་མཆོག་བཀྲ་ཤིས་རྟགས་བརྒྱད་ཀྱིས། །དེང་འདིར་དགེ་
ལེགས་ཕུན་སུམ་ཚོགས་པར་མཛོད།།མངོན་ལྐོག་ཤེས་བྱ་ཀུན་འཆར་ཨ་དན།།སྲོག་
རྟེན་ལུས་ཟུངས་གསོས་གྱུར་སྙིང་པོའི་ཞོ། །དུག་གསུམ་ནད་ཀྱི་གཉེན་པོ་གྷིའུ་ཝཾ་
གྱིས། །དེང་འདིར་དགེ་ལེགས་ཕུན་སུམ་ཚོགས་པར་མཛོད། །འཁོར་འདས་ལེགས་
244 -



ཚོགས་དབང་བསྡུད་ལི་ཁྲིའི་ཆོན། །རྡོ་རྗེའི་ཚེ་འཕེལ་བྱེད་པ་དུ་རྦའི་རྩ། །འདོད་
དགུའི་རྒྱུ་རྐྱེན་འབྲས་ཚོགས་བིལ་བ་ཡིས། །དེང་འདིར་དགེ་ལེགས་ཕུན་སུམ་ཚོགས་
པར་མཛོད། །བགེགས་འཇོམས་རྡོ་རྗེའི་ཚ་ཚ་ཡུངས་དཀར་པོ། །ཆོས་དབྱངས་
འཛད་མེད་སྒྲོགས་པ་དུང་དཀར་ཏེ། ། ཐུབ་པས་བྱིན་རླབས་བཀྲ་ཤིས་རྫས་བརྒྱད་
ཀྱིས། །དེང་འདིར་དགེ་ལེགས་ཕུན་སུམ་ཚོགས་པར་མཛོད། །གླིང་བཞིར་དབང་
བསྒྱུར་གསེར་གྱི་འཁོར་ལོ་མཆོག །གང་བསམ་རེ་བ་སྐོང་བྱེད་ཡིད་བཞིན་ནོར། །
འདོད་དགུའི་རེག་བྱ་བླ་མེད་བཙུན་མོ་ཡིས། །དེང་འདིར་དགེ་ལེགས་ཕུན་སུམ་ཚོགས་
པར་མཛོད། །ཐབས་མཁས་འཕྲུལ་གྱི་མངའ་བདག་བློན་པོ་དང་། །ཐེག་ཆེན་ལམ་
གྱི་གཞོན་པ་གཉིས་འཐུང་བུ། །རྫུ་འཕྲུལ་འགྲོས་ལྡན་ཅང་ཤེས་རྟ་མཆོག་གིས། །དེང་
འདིར་དགེ་ལེགས་ཕུན་སུམ་ཚོགས་པར་མཛོད། །མི་མཐུན་རྒོལ་བ་ཀུན་འཇོམས་
དམག་དཔོན་ཏེ། །ཆོས་ཀྱི་སྲིད་ལ་དབང་བསྒྱུར་རིན་ཆེན་བདུན། །དགོས་དོན་ཀུན་
འབྱུང་གཏེར་བུམ་དང་བཅས་པས། །དེང་འདིར་དགེ་ལེགས་ཕུན་སུམ་ཚོགས་པར
མཛོད། །མདོར་ན་སྲིད་ཞིའི་དཔལ་ཡོན་བདེ་འབྱོར་དང་། །བཀྲ་ཤིས་དགེ་ལེགས་
ཕུན་ཚོགས་ཅི་མཆིས་པས། །མཁའ་ལ་སྤྲིན་དང་རྒྱ་མཚོར་ཆུ་བོ་བཞིན། །དེང་འདིར་
དགེ་ལེགས་ཕུན་སུམ་ཚོགས་པར་མཛོད། །འདི་ལྟར་མང་ཐོས་དགེ་སྦྱོང་རྒན་པོ་
ཡིས། །མཆོག་གསུམ་རྒྱལ་བ་རྒྱ་མཚོ་དབང་དུ་སྦྲན། །ལྷག་བསམ་དག་པའི་མགྲིན་
པ་གཟེངས་བསྟོད་དེ། །ཤིས་བརྗོད་དབྱངས་ཀྱི་སིལ་སྙན་འཁྲོལ་བ་ན། །རྒྱལ་བ་སྲས་
བཅས་དགྱེས་པའི་འཛུམ་བཞད་ཅིང་། །དཀར་ཕྱོགས་སྐྱོང་རྣམས་དབུ་འཕང་
མཐོར་བཏེག་ནས། །མགྲིན་གཅིག་དབྱངས་ཀྱིས་བདེན་ཚིག་བརྗོད་པའི་སྒྲས། །ཁྱོན་
ཡངས་འཇིག་རྟེན་འགེངས་པ་གདོན་མི་ཟ། །བདག་ཅག་རྣམས་ཀྱི་རིང་ནས་སྨོན་
པའི་གནས། །དེང་འདིར་གྲུབ་པའི་ལྗོངས་དང་ཡུལ་ཕྱོགས་ཀུན། །བཀྲ་ཤིས་གླུ་དང་
= 245 -



སྐྱེ
ལེགས་བརྗོད་རོལ་མོའི་སྒྲས། །ཆོས་བཟང་ལྷ་ཡི་མདུན་ས་གཉིས་པ་བཞིན། །ཐུགས་
བསྐྱེད་ཆ་རྫོགས་སྤྲུལ་སྐུ་ཟླ་གཞོན་གྱིས། །འཕྲིན་ལས་འོད་དཀོར་གོས་ཀྱིས་ནོར་
འཛིན་ཁྱོན། །གཡོགས་ལས་རིས་མེད་འགྲོ་བའི་ཆུ་གཏེར་ཆེ། །བདེ་སྐྱིད་རྦ་རླབས་
མཁའ་ལ་སྙོགས་བཞིན་འཕྱུར། །རྒྱལ་བ་གཉིས་པའི་རིང་ལུགས་ཀུནྡའི་ཚལ། །དུས་
གས་ཚ་བའི་རེག་བྱས་ཟུམ་པ་ཡང་། །བཤད་སྒྲུབ་འདབ་མ་གྲོལ་བའི་ལང་ཚོ་ཡིས། །
འོག་མིན་ཞིང་གི་ངོ་མཚར་འཛིན་པར་བྱེད། །དེ་ལྟར་འཇིག་རྟེན་ཀུན་གྱི་རིན་ཆེན་
གཅིག །སྲིད་ཞིའི་གཙུག་རྒྱན་སྤྲུལ་པའི་སྐུ་མཆོག་གི །གསེར་ཞལ་མངོན་དུ་གྱུར་
པའི་དུས་སྟོན་གྱི། །ཀུན་དགའི་རྩེད་འཇོ་རྒྱུས་པའི་མདུན་ས་ཆེར། །མ་སྨད་བློ་གྲོས་
བིཌཱུརྱ་འཕང་འགྲོའི་རྒྱུད། །མོས་པའི་སོར་མོས་བསྐུལ་བའི་འདུ་བྱེད་ཀྱིས། །ཤིས་
བརྗོད་ཚིག་གི་དབྱངས་སྙན་བསྒྲགས་པ་འདིས། །སྤྲུལ་པའི་སྐྱེས་མཆོག་དགྱེས་པ་
བསྐྱེད་གྱུར་ཅིག །ཅེས་དགེ་ལེགས་ཀྱི་ཚིགས་སུ་བཅད་པའི་ཤིས་པ་བརྗོད་པ་རྫོགས་ལྡན་གཞོན་
ནུ་འགུག་པའི་རོལ་མོ་ཞེས་བྱ་བ་འདི་ཉིད་སྙན་དུ་གསོལ་བའི་རྟེན་དུ་དྲི་བྲལ་སྲིད་དུ་རིང་བའི་ལྷ་རྫས་
བཀྲ་ཤིས་པའི་རྟགས་ཀྱིས་སྤྲས་པ། དངུལ་དཀར་གྱི་མཎྜལ་དར་ཚོན་སྣ་ལྔའི་སྣེ་འདོགས་ཅན། སྐུ་
གསུང་ཐུགས་རྟེན། ཚེ་རྫས་ཀྱིས་གང་བའི་རིན་པོ་ཆེའི་བུམ་པ་དཔག་བསམ་གྱི་ཤིང་གི་ཁ་རྒྱུན་ཅན་
གྱི་རྩེ་མོར་ཚེ་མཐའ་ཡས་པའི་སྐུ་བརྙན་བཞུགས་པ། གཞོམ་བྲལ་རྡོ་རྗེའི་རེ་ཁཱ་ཅན་གྱི་བཞུགས་
གདན། རྒྱབ་ཡོལ་ཚེམ་དྲུབ་མ། ནོར་བུ་དོན་ཡོད་ལྕགས་ཀྱུ་དང་བཅས། མང་ཐོས་ཆོས་སྨྲ་བའི་བཙུན་
པ་བློ་བཟང་ཆོས་ཀྱི་ཉི་མ་དཔལ་བཟང་པོས་ཆོ་འཕྲུལ་ཟླ་བའི་ཚེས་བཟང་པོར་གཟིམ་ཆུང་འཆི་མེད་
དགའ་ཚལ་ནས་ཕུལ་བ་མངྒ་ལཾ།
• 246 -



གནམ་བསྐོས་དགའ་ལྡན་ཕོ་བྲང་གི་ཆོས་སྲིད་ཟུང་འབྲེལ་དུ་
སྐྱོང་བ་རྟ་ཚག་རྗེ་དྲུང་སྤྲུལ་སྐུ་ས་མ་ཏི་པཀྴིས་
ཆབ་ཤོག་གནང་བའི་ལན་དུ་ཕུལ་བ་དབྱངས་
ཅན་གདུབ་ཀོར་འཐབ་པའི་སིལ་སྒྲ།
མཐའ་ཀླས་ཞིང་གི་རབ་འབྱམས་རྒྱལ་བའི་ཚོགས་རྣམས་དགོངས་པ་གཅིག་
ཏུ་མཐུན་པ་ཡིས། །ཕུན་ཚོགས་གཟི་འོད་སྟོང་ཕྲག་འབར་བའི་རྨད་བྱུང་འཕྲིན་
ལས་ནོར་བུའི་ཅོད་པན་མཆོག །གང་གི་སྙིང་སྟོབས་དབུ་ལ་བཅིངས་ཏེ་གསུང་སྙན་
ཚངས་པའི་དབྱངས་ཀྱིས་མགྲིན་གཅིག་ཏུ། །ཁམས་གསུམ་འགྲོ་བའི་མགོན་དུ་
མངའ་གསོལ་སྤྲུལ་པའི་སྐྱེས་མཆོག་དམ་པ་དེའི་དྲུང་དུ། །གང་གི་རྣམ་ཐར་བདུད་
རྩིའི་ཟེར། །འཐུང་བའི་བདག་ཡིད་ཆུ་ཡི་གཏེར། །ཡ་མཚན་རླབས་ཀྱི་གར་རྩེ་ཞིང་། །
ཞུ་འཕྲིན་ངང་བའི་མགྲིན་རྔ་བརྡུང་། །པཎ་གྲུབ་ཆོས་རྒྱལ་སྔོན་བྱོན་ཇི་སྙེད་ཀྱི། །ཆོས་
སྲིད་མཛད་པ་གཅིག་ཏུ་སྡོམ་པའི་ཁུར། །མཁྱེན་དཔྱོད་སྲེད་མེད་བུ་ཡི་སྟོབས་རྩལ་
གྱིས། །འདེགས་ལ་ལྕི་བར་མི་མངོན་དཔའ་བོ་ཁྱོད། །གངས་རིའི་མུ་ཁྱུད་ཅན་གྱི་
ལྗོངས་དེ་ན། །ཐུགས་བསྐྱེད་དུས་སུ་སྨིན་པའི་གཟི་འབར་བས། །བདུད་སྡེའི་མིག་
ལ་རབ་རི བ་སྟེར་བྱེད་ཅིང་། །སྐལ་བཟང་ཕན་བདེའི་སྣང་བས་སྐྱོང་བཞིན་དུ། །
མཚན་དཔེའི་མེ་ཏོག་རྣམ་བཀྲའི་སྐུ་མཆོག་དཔག་བསམ་ལྗོན་པའི་ཡོན་ཏན་
འཛིན། །བླང་དོར་ཚུལ་བཞིན་འདོམས་པའི་གསུང་སྙན་ལྷ་ཡི་རྔ་བོ་ཆེ་དང་མཚུངས།
སྤངས་རྟོགས་ནོར་བུས་ཡོངས་གཏམས་ཐུགས་གསང་རིན་ཆེན་འབྱུང་གནས་
-247 -



དཔལ་ལ་འགྲན། །ད གོས་འདོད་ལྷུག་པར་འཇོ་བའི་འཕྲིན་ལས་ནོར་བུའི་གཏེར་
ལ་ཅོ་འདྲི་ཞེས། །རབ་སྙན་གྲགས་པའི་བ་དན་ནི། །འཇིག་རྟེན་དག་ན་ཆེར་གཡོ་
བ། །ཟླ་བ་འབུམ་གྱི་འཛུམ་རླབས་བཞིན། །རྒུད་མུན་འཇིགས་པའི་ཆོས་སུ་དཀར། །
དེ་ལྟའི་སྲིད་ཞིའི་ཡ་མཚན་ཆུ་བོ་ཀུན། །གཅིག་ཏུ་འཁྱིལ་བའི་མཛད་བཟང་བདུད་
རྩིའི་མཚོ། །བཀྲ་ཤིས་རླབས་ཀྱི་ཕྲེང་བ་ཕྱོགས་ཀུན་ཏུ། །དུས་ལས་ཡོལ་མེད་འཕྱུར་
བའི་ཀློང་དེ་ནས། །ཚིག་དོན་འདབ་མ་ཟུང་གཡོ་བའི། །དགེ་བའི་གསུང་འཕྲིན་ངང་
པའི་བུ། །སྐྱེས་བཟང་ཁ་དོག་ཡིད་འོང་ཅན། །འདི་ན་མིག་གི་བདུད་རྩིར་ལྷགས། །དེ་
ཚེ་བདག་ཡིད་སྔོན་མེད་ཀྱི། ། ཡ་མཚན་དགའ་སྤྲོས་ཚིམ་པ་ནི། །དབུལ་པོའི་ཁྱིམ་དུ་
རིན་ཆེན་གཏེར། །རྡོལ་བ་ཡིས་ཀྱང་མཚོན་མ་གྱུར། །འདི་ན་ཡོངས་འཛིན་ཞལ་གྱི་
པདྨོའི་བཅུད། །མང་དུ་འཐུང་བའི་ར་ཡིག་གཉིས་པ་བདག །རྒ་བའི་གྲང་རེག་སྟོབས་
ཀྱིས་བག་འཁུམས་ཤིང་། ། ཡུལ་ངན་གཅོང་རོང་དག་ན་གྱི་ནར་འཁོར། །གཞན་
འབྱོར་ཞིམ་པའི་རོར་སྲེད་པའི། །དམུ་རྒོད་འགའ་ཞིག་ཁོ་བོ་ཡི། །ཕུན་ཚོགས་རྩི་
བཅུད་བག་ཙམ་ལ། །མི་བཟོད་འཚེ་བའི་སྦྱོར་བ་རྩོམ། །ལོག་པའི་བླང་དོར་དྲི་ངའི་
རྡུལ་ཚོགས་ཀྱིས། །སྙིང་པོར་གཏམས་པའི་བླ་ཆེན་རུལ་བའི་ཤིང་། །སྦས་པའི་སྐྱོན་
རྣམས་ཀུན་སྤྱོད་མེ་ལོང་དུ། །གསལ་རྫོགས་སྟོན་པ་འགའ་ཡིས་གཤེ་བར་བྱེད། །
རང་ལ་གྱེན་དུ་འཕགས་པའི་ནུས་མེད་ཀྱང་། །སྟོབས་ལྡན་གཞན་ལ་འཁྲིལ་ནས་
མཐོན་པོའི་རྩེར། །གྱ་གྱུས་སོན་པའི་དབྱི་མོང་འགའ་ཞིག་ནི། །ཙན་དན་ལྗོན་པ་
ལས་ཀྱང་མགོ་དབང་མཐོ། །ཡང་ཅིག་སྐྱེས་མཆོག་ཟླ་བའི་མྱུ་གུ་ཞིག །ཐུབ་བསྟན་
ནོར་འཛིན་བཞིན་རས་སྙིགས་མ་ལྔའི། །མུན་པས་སྦགས་པ་ཉེར་འཁྲུད་མཛད་
བཟང་གི །ག་བུར་ཐིགས་པ་འགྲེམ་ལ་ཆས་པ་འདི། །པད་གཞོན་ཉི་མས་རིམ་གྱིས་
སྨིན་པའི་ཁ། །དུས་སུ་ཕྱེ་ན་མདོག་དབྱིབས་དྲི་མཚར་གྱི། །གང་བུའི་དུས་ནས་
- 248 -



བསམ་མེད་བྱིས་པ་འགས། །བཙན་ཐབས་སོར་མོས་བཀྲོལ་ན་ཅི་རུང་ཞེས། །གསོང་
གཏམི་རྒུན་འབྲུ་སྨིན་པ་སུས་མྱངས་ཀྱང་། །ཞིམ་པའི་མཚན་ཉིད་ཅན་འགའ་ཁོ་བོ་
ཡི། །མོས་ཞེན་སྙིམ་པས་གཏོར་བ་སྟངས་ཟིལ་མདངས། །འཛིན་འགས་ཟོས་པས་
མཆུ་ལ་ནད་བྱུང་སྟེ། །ཡིད་སྲུབས་བརྡར་གྱིས་རྣོ་བའི་ངར་བླུད་པའི། །བརླང་སྤྱོད་
སྟ་རེས་རང་གཞན་དགེ་རྩའི་ཤིང་། །གཅོད་ལ་དཔའ་བའི་གདོལ་པ་སེར་གོས་
ཅན། །སྡེ་དགོན་ནགས་ཀྱི་ཁྲོད་འདིར་རྒྱུ་བ་འགས། ། ཙན་དན་མྱུ་གུས་ནམ་ཞིག་
ཁང་བཟང་གདུང་། །འདེགས་པའི་དོན་བྱེད་ནུས་ཀྱི་གོག་པོའི་ཤིང་། །གཡོས་སྐོལ་
བུད་ཤིང་བྱ་ཞེས་སྡོང་པོའི་རྩལ། །རྫོགས་པའི་ལྗོན་པ་རྨེག་མེད་འཇོམས་པར་ཤོམ། །
འོན་ཀྱང་དར་དིར་གླུ་ལེན་བཞིན། །མེ་ཏོག་ཁང་པར་སྦྲང་རྩིའི་ཆང་། །འཐུང་བའི་
བུང་བ་ཉམས་བྱེད་པའི། །དུས་ཀྱི་བ་མོ་ཅུང་མ་སླེབས། ། དེ་ཕྱིར་གྲོག་སྐམ་སུམ་
མདོར་རུ། །དོལ་འཛུགས་ལཱུ་ཧི་པ་དེ་དང་། །རི་སུལ་སྟོང་པར་གཞུ་བརྡུང་བའི། །ཤ་
ཝ་རི་ཡི་དོན་མ་གྲུབ། །དེ་ལྟར་འབྱུང་པོའི་འདུ་བ་ལ། །འགྲན་པའི་གོས་སེར་ཅན་
དག་གི །ཆུ་དོང་ཕུབ་མས་གཡོག་པ་ཡི། །ངན་གཡོ་བརྒྱ་ཕྲག་རྩོམ་བྱས་ཀྱང་། །སྐྱེ་མེད་
ཆོས་ཉིད་ཀློང་དུ་རྐྱེན་སྣང་ཀུན། །གསོད་བྱེད་རིག་པའི་མཚོན་ཆས་ཕུང་ཀྲོལ་གྱི། །
རྩ་བ་རེ་དོགས་བདུད་ཀྱི་སྲོག་བཀུམ་པས། །དགྲ་ལས་རྒྱལ་བའི་རུ་མཚོན་ཁོ་བོས་
བསྒྲེངས། །དེ་ལྟར་ཚིག་གི་སྲད་བུར་གནས་ཚུལ་གྱི། །མེ་ཏོག་དྲི་མ་མནམ་པ་འགའ་
སྟར་ནས། །ད་ནི་མང་དུ་ཐོས་པའི་སྙན་ཤལ་ལ། །འཁྱུད་འོས་གཏམ་གྱི་རིན་ཆེན་རྣ་
ཆ་སྤེལ། །དེང་དུས་ཐུབ་བསྟན་དབྱར་གྱི་ལང་ཚོ་ཉམས། །བསྟན་འཛིན་ཁུ་བྱུག་ཚོགས་
རྣམས་ཞིང་གཞན་འཕུར། །འགྲོ་བའི་བདེ་སྐྱིད་མེ་ཏོག་ཚལ་འདི་ཡང་། །རྐྱེན་ངན་
བ་མོས་ཉིན་བཞིན་འཇོམས་པར་བྱེད། །དུས་འདིར་སྐྱེ་རྒུའི་བསོད་ནམས་ལྷ་ལམ་
དུ། །ཐུགས་བསྐྱེད་རླུང་གི་ཤིང་རྟས་ཉེར་དྲངས་པའི། །འགྲོ་བའི་ཉི་མ་ཕན་བདེའི་
- 249 -



འོད་བཟང་ཅན། །ཁྱོད་ཀྱི་ཐུགས་རྗེའི་དྲོད་འདི་ཀུན་ལ་སྨན། །དེ་སླད་ཚོགས་གཉིས་
རྒྱ་མཚོ་ལས་འཁྲུངས་པའི། །སྐུ་བཞིའི་བང་རིམ་མངོན་མཐོའི་ལྷུན་པོ་ཁྱོད། །འཕྲིན་
ལས་ཉི་ཟླའི་རྣ་ཆས་སྒེག་བཞིན་དུ། །ཐུབ་བསྟན་གླིང་བཞིའི་དཔལ་དུ་ཞབས་བརྟན་
གསོལ། །འདི་སྣང་སྨིག་རྒྱུའི་ཆུ་ཀླུང་གཡོ་བའི་འགྲམ། །ཀུན་ཏུ་སྲེད་པས་བསྙེགས་
ལ་ངལ་བཞིན་དུ། །དམ་པའི་མཚན་གྱི་བྲག་རི་མཐོར་འཛེགས་པའི། །རི་སྐྱེས་རྒན་
པོ་བདག་ཀྱང་བརྩེ་བས་སྐྱོངས། །གནས་ཀྱིས་བསྐལ་ཡང་མཉེས་གཤིན་གཞན་
དབང་གིས། །འཕྲིན་ཡིག་ཤེལ་གྱི་བུམ་པ་ལས་བླུགས་པའི། །དགེ་བའི་གསུང་གི་
བདུད་རྩིས་རྒན་པོའི་སྙིང་། །ཡང་ཡང་དགའ་བདེའི་སིམ་པས་ཚིམ་མཛད་ཞུ། །རྣམ་
དཔྱོད་ལུས་ཕྲའི་ཟབ་འཕྲུལ་གྱིས་བསྐྲུན་པའི། །སྒྲ་དོན་རི་མོ་རྣམ་བཀྲའི་ཞུ་མཆིད་
དར། །གུས་པའི་ལག་པ་བརྐྱང་བས་མཐོར་བཏེག་སྟེ། །འབུལ་འདིར་དགྱེས་
པའི་སྤྱན་ཟུར་གཡོ་འཚལ་ལོ། །
- 250 -



བཀྲ་ཤིས་འཁྱིལ་ནས་སྡེ་སྣོད་འཛིན་པ་རྒྱལ་མཁན་ཟུར་སྤྲུལ་པའི་སྐུ་
གྲགས་པ་རྒྱལ་མཚན་གྱིས་ས་རྒྱན་སྦྱར་པའི་བསྟན་ཆོས་རྩོམ་
པར་བསྐུལ་བ་བཞིན་མདོ་ཙམ་ཞིག་བྲིས་ནས་སྤྲིང
སྐབས་ཉམས་འཆར་དུ་བསྙད་པའི་འཕྲིན་ཡིག་
རྣམ་དཔྱོད་མཚོ་རླབས་འཕྱུར་བའི་རང་སྒྲ།
འཇམ་མགོན་བློ་བཟང་གྲགས་པ་ཡི། །བསྟན་པའི་རྒྱལ་མཚན་འཛིན་པ་ལ། །
མཚུངས་བྲལ་རྣམ་དཔྱོད་དཔུང་ཤུགས་ཅན། །གཟུར་གནས་ཁྱོད་ལ་གཏམ་འདི་
སྨྲ། །ཡོན་ཏན་ཡལ་ག་འཐུག་པོ་ལས། །རྨོངས་པའི་ཚ་གདུང་དྲུང་འབྱིན་པའི། །ལེགས་
བཤད་གྲིབ་བསིལ་རྟོག་འབབ་པ། །སྐྱེས་མཆོག་དཔག་བསམ་ལྗོན་པ་ཁྱོད། །བཀྲ་ཤིས་
དགེ་མཚན་གཡང་འཁྱིལ་བའི། །སྡེ་ཆེན་ཆོས་ཀྱི་སྐྱེད་ཚལ་དེར། །བློ་ལྡན་ཀུན་གྱི་ཡིད་
འཕྲོག་པའི། །དཔལ་ཡོན་ངོམས་བཞིན་བཞུགས་ལགས་སམ། །རྨོངས་འདུན་སྡང་
འཇིགས་རྐང་པ་བཞིས། །འགྲོ་བའི་ཁྲོད་འདིར་ལུང་རིགས་ཀྱི། །སྐྱོད་བྱེད་ཟུང་ལྡན་
ཁོ་བོ་ནི། །གཅིག་པུར་རང་གི་འགྲོས་ཀྱིས་རྒྱུ། །སྨྲ་མང་སྐྱོན་གྱིས་གཟེབ་ཆུད་ཀྱང་། །
ད་དུང་སྨྲ་བ་ལ་དགའ་བ། །ནེ་ཙོའི་རྣམ་ཐར་འཛིན་བདག་གིས། །གནས་ཚུལ་གསོང་
པོ་འདི་གླེང་སྟེ། །གནའ་དུས་བོད་དང་བོད་ཆེན་དུ། །གཞུང་བཤད་རོལ་མོ་སྙན་
དགུའི་སྒྲས། །བློ་ལྡན་ཀུན་གྱི་རྣ་བ་ནི། །བདུད་རྩིའི་ཡོལ་གོར་བྱེད་པའི་ཚེ། །མཁས་
པའི་རྣམ་དཔྱོད་དབྱུ་གུ་ཡིས། །མདོ་རྒྱུན་བྱང་སའི་རྔ་ཆེན་ཟུང་། །མཐུན་སྡེབས་
བརྡུང་བའི་དབྱངས་སྙན་པོ། །ས་རྒྱན་སྦྱར་བའི་དབྱངས་ཞེས་གྲགས། །དེ་ནས་སྙིགས་
- 25 -



མའི་སྨག་རུམ་འཐིབ། །འཇིག་རྟེན་རྨོངས་པའི་གཉིད་ཀྱིས་ནོན། །གཞུང་མཆོག་པ་
ཊ་ཧ་ཟུང་ཡང་། །གླེགས་བམ་ཁང་བུར་སྒྲ་མེད་གཟིམ། །སྔོན་དུས་མཁས་མང་སྨྲ་
བའི་སྒོ། །འབྱེད་པའི་གཞུང་བཟང་ལྡེ་མིག་རྣམས། །དུས་འདིའི་མཁས་རློམ་རྣམས་
ཀྱི་ཁ། །སྡོམ་པའི་ལྕགས་འཁྱུད་དམ་པོར་གྱུར། །དམ་ཆོས་ཉོན་མོངས་ནད་སེལ་
བའི། །སྨན་གྱི་མཆོག་ཏུ་གྲགས་པ་ཡང་། །དེང་སང་དུས་ཀྱི་དགེ་བཤེས་འགའི། །
དགེ་སྲོག་འཕྲོག་པའི་དུག་ཏུ་འགྱུར། །ཡི་གེའི་མིག་གིས་ལུས་གང་བའི། །གླེགས་
བམ་རྣམས་ཀྱང་ཁྱབ་འཇུག་སྟེ། །མིན་ན་བླ་ཆེན་ཕལ་གྱི་ཞལ། །འདི་ཡིས་ལྐུགས་
པར་བྱེད་པ་ཅི། །ཀྱེ་མ་ཐུབ་པའི་བསྟན་པ་ནི། །ལྟག་ཆུ་ཆད་པའི་རྫིང་བུ་བཞིན། །ལྷག་
མ་ཙམ་དུ་གྱུར་པ་ཡང་། །སྙིགས་མའི་རྙོག་པས་མ་རུངས་བྱས། །འོན་ཀྱང་རྒྱལ་བའི་
འཕྲིན་ལས་ཀྱི། །འཇུག་པ་རྒྱུན་མི་འཆད་པའི་ཕྱིར། །འགའ་ཡི་རྒྱུད་ལ་བསྟན་པ་
མཆོག །གཅེས་པར་འཛིན་པའི་བློ་གྲོས་འབྱུང༌། །དེ་ཕྱིར་དྲན་དབང་ཁྱོད་ཉིད་ཀྱིས། །
བསྟན་ལ་སེམས་པ་འབའ་ཞིག་གིས། །ས་རྒྱན་སྦྱར་བའི་ལེགས་བཤད་གཞུང་། །རྩོམ་
པའི་བསྐུལ་མ་བདག་ལ་བགྱིས། །ཁོ་བོ་ལྷམ་མཐིལ་རྡོལ་རྡོལ་དུ། །འཁྲབ་པའི་ངལ་
བ་མ་བསྟེན་ཀྱང་། །སློབ་དཔོན་མཁས་པའི་བཀའ་དྲིན་ལས། །རིགས་པའི་འཕོང་
རྩལ་ཅུང་ཟད་བསླབ། །རྒྱུ་དེས་རྣམ་དཔྱོད་མཐེབ་ཤུགས་ཀྱིས། །གཞུང་ཆེན་ལྕགས་
ཀྱི་གཞུ་མོ་ཟུང་། །ཅིག་ཅར་བཀུགས་ཏེ་སྟོབས་གཅིག་ཏུ། །དྲིལ་ནས་ལེགས་བཤད་
མདའ་འདི་འཕངས། །འདི་ཡིས་འགྲན་འདོད་བླ་ཆེན་འགའི། །སྙེམས་པའི་ཐོ་ཡོར་
བསྐྱེལ་བ་དང་། །ལྷན་ཅིག་མཁས་པས་བསྔགས་པའི་རྔ། །རྒྱ་ཆེར་བརྡུང་བར་འགྱུར་
སྙམ་སེམས། །དེ་སྐད་སྒྲ་དོན་རྒྱུ་སྤུན་ཟུང་། །རྣམ་དཔྱོད་ཐགས་སུ་ཉེར་བཏགས་
པའི། །འཕྲིན་ཡིག་གོས་བཟང་ལེགས་བཤད་ཀྱི། །གླེགས་བམ་དང་བཅས་ཚེས་ལ་
སྤྲིངས། །ཞེས་བཀྲ་ཤིས་པའི་ལྷ་རྫས་རྒྱས་པའི་མདངས་ལྡན་བཅས་ཕུལ།
- 252 -



་༌༌ ་
འཇམ་དབྱངས་བླ་མ་རཉྫའི་མཚན་ཅན་གྱི་ཡང་སྲིད་དགུང་ལོ་
བདུན་པས་ཚིག་དོན་རྨད་དུ་བྱུང་བའི་གསུང་རྩོམ་ཤོ་ལོ་ཀ་
ཐོལ་བྱུང་དུ་གནང་བ། དགེ་རྒན་ལྷ་རམས་པ་བློ་བཟང་
བསྟན་འཛིན་གྱིས་ཡི་གེར་བཀོད་ནས་སྤྲིངས་པའི་
ལན་ངོ་མཚར་ཆུ་གཏེར་འབྱུང་བའི་རང་སྒྲ།
---
བློ་གྲོས་བཟང་པོས་བཀའ་པོད་ཚིག་དོན་རྟོགས། །བཤད་སྒྲུབ་བྱ་བས་བསྟན་
པའི་རྒྱལ་མཚན་འཛིན། །མཁས་བཙུན་བཟང་པོའི་ཡོན་ཏན་གཏེར་མངའ་བ། །གྲགས་པ་
དོན་ལྡན་དགེ་བའི་བཤེས་དེ་ལ། །དེང་དུས་འཇམ་དབྱངས་བླ་མའི་སྤྲུལ་པའི་སྐུ། །སྐུ་ཡི་
ཟླ་བ་མི་མཐུན་སྤྲིན་བྲལ་ཞིང་། །ཞིང་དེའི་གདུལ་བྱ་ཀུན་དའི་དགའ་ཚལ་ཡང་། །ཡང་
དག་མཛད་པས་སྐྱོང་བའི་ཞབས་འབྲིང་ན། །མཁས་ཁྱོད་ཉེར་འཚེའི་གནོད་པ་དང་
བྲལ་ཞིང་། །ཉིན་བཞིན་རྣམ་དཔྱོད་ཆུ་གཏེར་ལས་ཐོན་པའི། །ལེགས་བཤད་རིན་ཆེན་
སྐྱེས་ཀྱིས་སྤྲུལ་པའི་སྐུའི། །ཐུགས་གསང་འགེངས་པར་བྱེད་བཞིན་འཚོ་གཞེས་སམ། །
འཇམ་དབྱངས་གསང་གསུམ་པདྨ་བཞད་པའི་མངལ། །སྤྲུལ་སྐུའི་གེ་སར་སྙིང་པོ་
འཛིན་པ་ཉིད། །སྙིགས་མའི་འདམ་རྫབ་སྐྱོན་དང་མི་ལྡན་པར། །དམ་པའི་རང་རྟགས་
དྲི་བཟང་འཐུལ་འདི་རྨད། །ཁྱད་པར་ལེགས་བཤད་གསུང་གི་ཐོག་མ་རུ། །རིན་ཆེན་
གསུམ་ལ་བསྟོད་ཕྱག་མཛད་པའི་ཚིག །ཐེག་ཆེན་ཆོས་ཀྱི་སྙིང་པོ་ཅན་སྩལ་པ། །མཐོང་
བས་བདག་ཀྱང་དད་པའི་སྤུ་ལོང་གཡོས། །དེ་དོན་ཇི་བཞིན་བདག་འདྲས་དཔོག་
དཀའ་ཡང་། །སྤྱི་རྟོལ་བསྐྱེད་དེ་ཕྱོགས་མཐོང་ཙམ་བཀྲལ་བ། །འདིས་ཀྱང་གཟུར་གནས་
- 253-



ཡིད་ཀྱི་ཨ་དན། །ཡ་མཚན་རི་མོ་འཆར་བའི་སྣོད་བྱེད་སྙམ། །གསེར་ཁ་ལས་རྙེད་གོར་མ་
འགའ་ཞིག་ཁྱད་མཚར་བྲལ་ཡང་རྨོངས་ཞེན་གྱིས། །འབྱུང་ཁུངས་བཟང་ཞེས་བླུན་པོ་ལ་
ལས་མགོ་བོའི་རྒྱན་དུ་ངོམ་བྱེད་ན། །དཔྱོད་ཤེས་མཁས་པས་བརྟགས་ན་མཚན་ཉིད་
མཐོང་ནས་ངེས་པ་རྙེད་འགྱུར་བ། །འདི་ཀོ་འགྲོ་བའི་སྤྱི་ནོར་མཆོག་སྟེ་ཡིད་བཞིན་ནོར་
བུར་གྲགས་དེའོ། །མི་བཟད་སྙིགས་མ་བ་ཚཱའི་ཁྲོན་པ་ནས། །དམ་པའི་རང་རྟགས་འོད་
དུ་འབར་བ་ཡི། །མཆོག་སྤྲུལ་དགོས་འདོད་འབྱུང་བའི་ནོར་རྙེད་པར། །དགའ་བའི་
རྐང་བྲོ་འཁྲབ་བཞིན་འདི་སྐད་ཅེས། །ཀྱེ་ཀྱེ་གྲངས་མེད་སྐྱེ་བོར་ཆོས་ཀྱི་སྒྲ། །རྒྱུན་ཆགས་
སྒྲོགས་ལས་སྐྱེས་མཆོག་འདི་འདྲ་ལ། །ཚིག་རེ་ཙམ་གྱི་ལེགས་བཤད་སྐྱེས་འབུལ་བ། །
རང་གཞན་དོན་ཆེན་འགྲུབ་པའི་རྩ་བ་ཡིན། །དེས་ན་ངལ་བ་དུ་མའི་འབབ་སྟེགས་སུ། །
ཁྱོད་ཀྱི་སྙིང་སྟོབས་ཕྲག་པ་གཟེངས་བསྟོད་ནས། །གསན་བཞེས་སྙན་བསྐུལ་གང་
དགོས་ཁུར་ལེན་པ། །སྔར་མཁོའི་ལེགས་མཛད་སྲོལ་ལས་གཡོ་མེད་འཚལ། །བྱང་
སེམས་རྣམས་ཀྱང་སྡིག་པའི་གྲོགས་ལ་འཇིགས། །སྒོག་སྐྱའི་དྲི་ངན་ཙན་དན་ལ་ཡང་
འགོ །དེ་ཕྱིར་གཉུག་མར་དྲུང་དུ་བཅར་རྣམས་ལ། །བག་ཡོད་བསླབ་བྱ་ཡང་ཡང་
འདོམ་པར་མཛོད། ། སྙིགས་མའི་གདུལ་བྱ་འདི་དག་བསོད་ནམས་དམན། །ནག་
ཕྱོགས་བདུད་རིགས་གདུག་རྩུབ་ལྷག་པར་ཆེ། །དམ་པའི་མཛད་པའང་བགེགས་
དབང་འགྱུར་སྲིད་པས། །ཐུགས་དམ་ཞལ་འདོན་རིམ་འགྲོ་དག་ཀྱང་གཅེས། །སྨན་
གྱི་ལྗོན་པ ས་ནད་རྣམས་སེལ་མཐོང་ནས། །མྱུ་གུའི་དུས་སུ་གཅེས་པར་བྱེད་པ་
བཞིན། །འཇིག་རྟེན་ཀུན་གྱི་སྐྱབས་སུ་འགྱུར་བ་ཡི། །རྒྱལ་སྲས་མྱུ་གུ་གཅེས་སྤྲས་
བགྱིད་འཚལ་ལོ། །དེ་སྐད་དབྱངས་ཅན་ངག་གི་རོལ་མཚོ་ལས། །འཕྲིན་ཡིག་རླབས་
ཕྲེང་སྙན་ངག་རང་སྒྲ་ཅན། །འཕྱུར་འདི་དྲང་སྲོང་གཞུང་བརྒྱ་སྨྲ་བ་ཡི། །ཐུགས་ལ་
སིམ་སྟེར་མཆོད་ཡོན་ཉིད་དུ་སྤྲིངས། །
- 254



་
བཀྲ་ཤིས་འཁྱིལ་ཆོས་སྡེའི་གསོ་རིག་གྲྭ་ཚང་གི་སློབ་ཟུར་
འཆད་རྩོད་རྩོམ་གསུམ་ལ་མངའ་བརྙེས་པ་
བློ་བཟང་འཇིགས་མེད་ལ་སྤྲིངས་པའི་
འཕྲིན་ཡིག་ཚངས་པའི་ཐིག་
བློ་གྲོས་བཟང་པོས་གཞུང་བརྒྱའི་དོན་རྟོགས་ནས། །འཇིགས་མེད་སྤོབས་
པས་གཞན་ལ་འཆད་བྱེད་ཅིང་། །བསྟན་དོན་རང་གིས་ཚུལ་བཞིན་ཉམས་ལེན་
པའི། །དོན་མཐུན་བཤེས་གཉེན་ཁྱོད་ལ་འདི་སྐད་གླེང་། །ལུང་རིགས་གང་ལ་ཡོན་
ཏན་ཚད་གཞལ་ནས། །བཀུར་དང་སྨད་པ་གང་གི་འོས་གྱུར་པ། །ཇི་བཞིན་འབྱེད་
ལས་སྟོང་གྲོགས་ཙམ་གྱི་རྗེས། །འབྲང་མིན་དབང་རྣོན་ཚོགས་པའི་སྡེ་ཆེན་དེར། །
རྣམ་དཔྱོད་སྟོབས་རྩལ་རྫོགས་པའི་འཕྲོག་བྱེད་ཁྱོད། །གཞུང་ལུགས་འབུམ་སྡེའི་
རལ་བ་ཆེར་གཅིག་ནས། །རིག་པའི་ང་རོ་གསེང་མཐོར་སྒྲོགས་པ་ཡིས། །མཁས་རློམ་
ཝ་ཚོགས་སྙིང་ལ་འཇིགས་སྟེར་ཞིང་། །ལེགས་བཤད་དཀའ་གནད་འཆད་པར་
སྤོབས་པའི་ལྕེ། །ཅིར་ཡང་བསྐྱོད་པས་ཡབ་རྗེ་བླ་མ་ཡི། །གཞུང་བཟང་གསེར་གྱི་དྲིལ་
བུ་རྣམ་པ་བརྒྱར། །འཁྲོལ་བས་གཟུར་གནས་ཡིད་དབང་འཕྲོག་བྱེད་ལ། །ལོངས་
སྤྱོད་འཁོར་ལོའི་མདུད་པ་དབྱངས་ཅན་མས། །བཀྲོལ་ལས་ཤུགས་འབྱུང་སྙན་ཚིག་
འདོད་འཇོ་ཡིས། །སྡུག་བཙིར་རྩོལ་བས་དམ་དུམ་ཚིག་སྦྱོར་མཁན། །ཀུན་ལ་སྐུགས་
པའི་གོ་འཕང་ཅིག་ཅར་བྱིན། །དེ་ལྟའི་ལེགས་མཛད་པདྨའི་ཚལ་ཆེན་གྱི། །སྙན་གྲགས་
དྲི་བསུང་རིང་དུ་འཕྲོ་བ་ནི། །ལེགས་བཤད་སྦྲང་རྩིའི་དཔལ་ལ་སྲེད་པ་ཡི། །བློ་ལྡན་
• 255 -



བུང་བ་འབོད་པའི་ཕོ་ཉར་གྱུར། །འདི་ན་མང་ཐོས་ཆུ་ཁུར་འཛིན་པ་བདག །ལེགས་
བཤད་རང་སྒྲ་སྒྲོགས་ལ་ཐོགས་མེད་ཀྱང་། །རྣམ་གཡེངས་རླུང་གིས་འདི་སྣང་སྟོང་
བའི་མཁར། །གྱི་ནར་སྐྱོང་བཞིན་དབྱིངས་སུ་ཡལ་ལ་ཕྱོགས། །དབེན་པར་ཟབ་མོའི་
དོན་ལ་མི་རྨོངས་ཤིང་། །ཚོགས་ཀྱི་ནང་ན་མཁས་པ་མགུ་བྱེད་པའི། །རིགས་པའི་ནོར་
ལྡན་ཁྱོད་འདྲ་རེ་རེས་ཀྱང་། །རྒྱལ་བའི་བསྟན་ལ་བྱ་བ་རྒྱ་ཆེར་བགྱིད། །གཞན་དུ་དེང་
དུས་མི་ཡི་ལུས་རྟེན་ལ། །ཕྱུགས་ཀྱི་གོ་འཕང་སྒྲུབ་པའི་ལབ་བྱུང་གཟུགས། །བགྲང་
ལས་འདས་ཀྱང་ངང་བའི་ཁྱུ་བཞིན་དུ། །ངུར་སྨྲིག་ཁ་དོག་མཛེས་པ་ཙམ་དུ་ཟད། །དེ་
ཕྱིར་བསླབ་གསུམ་ནོར་བུའི་ཏོག་མཛེས་ཤིང་། །སྡེ་སྣོད་དར་གྱི་ཤམ་བུ་གཡོ་བ་ཡི། །
བསྟན་པའི་རྒྱལ་མཚན་འཛིན་ཁྱོད་ལེགས་བཤད་ཀྱི། །དགའ་སྟོན་སྤེལ་བཞིན་རིང་
དུ་འཚོ་བཞེས་ཤོག །དེ་སྐད་ཤིས་པ་བརྗོད་པའི་བདེན་ཚིག་དབྱངས། །དགེ་མཚན་
རི་མོ་རྣམ་བཀྲ་ལྷ་ཡི་དར། །འཕྱུར་དང་ལྷན་ཅིག་བཀྲ་ཤིས་འོད་འབར་བའི། །གཙུག་
ལག་ཁང་ནས་བསྒྲགས་པ་ཛ་ཡནྟུ། །
256 -



བཀྲ་ཤིས་འཁྱིལ་ནས་མཁས་པའི་ཁྱུ་རྒྱན་རྒྱུད་པ་བླ་ཟུར་
ཝ་མང་སྤྲུལ་སྐུ་དཀོན་མཆོག་རྒྱལ་མཚན་བདག་གི་
གམ་དུ་ཟབ་ཆོས་ཅི་རིགས་དོན་གཉེར་ཆེད་ཕེབས་
རྒྱུའི་འཕྲིན་ཡིག་བྱུང་བའི་ལན་རྨུགས་འཛིན་
བང་མཛོད་འབྱེད་པའི་གཏམ་སྙན།
དཀོན་མཆོག་ཀུན་འདུས་འཇམ་དབྱངས་བླ་མ་ཡི། །ལེགས་བཤད་རྒྱལ་
མཚན་མི་ནུབ་བསྒྲེང་བ་ལ། །གཞན་དྲིང་མི་འཇོག་རྣམ་དཔྱོད་སྤོབས་པ་ཅན། །
བསྔགས་འོས་བཤེས་གཉེན་དམ་པའི་སྙན་དབང་དྲུང་། །མང་ཐོས་པདྨ་རྒྱས་
པའི་དགའ་ཚལ་དུ། །སྙན་ངག་མེ་ཏོག་གསར་པ་ཉིན་རེ་བཞིན། །ངག་གི་སྲད་བུར་
བསྟར་བའི་ཕྲེང་བརྒྱུས་མཁན། །འཇམ་དབྱངས་དགྱེས་པའི་གཞོན་ནུས་འདི་སྐད་
ཅེས། །ཁྱོད་ཐུགས་ལྷ་ལམ་ཡངས་པར་རོལ་རྩེད་མཁན། །མཛའ་གཅུགས་སྤྲིན་གྱི་བུ་
མོ་གཞུང་བཟང་མས། །འཕྲིན་ཡིག་དབྱར་རྔ་ཡང་ཡང་བརྡུངས་པ་ཡིས། །བདག་
ཡིད་རྨ་བྱ་དགའ་བའི་གར་བྱེད་དོ། །དབུས་གཙང་རིན་ཆེན་གླིང་ནས་གདམས་པའི་
ནོར། །མང་དུ་རྙེད་པའི་ཆོས་ཀྱི་ཚོང་དཔོན་ཁྱོད། །དེང་དུས་རྒྱལ་བས་ལུང་བསྟན་
གནས་དེ་ན། །སྐལ་བཟང་རེ་འདོད་སྐོང་བཞིན་འཚོ་གཞེས་སམ། །བདག་ནི་འཁོར་
བའི་ཕྱི་ཐག་བསྙུང་བའི་ཆེད། །དབེན་པའི་གནས་སུ་སྒྲུབ་པའི་རྒྱལ་མཚན་མཆོག །
ཆོས་བརྒྱུད་རླུང་གིས་གཡོ་མེད་འཛུགས་སྙམ་དུ། །དམ་བཅའི་རི་མོ་སྙིང་ལ་བཀོད་
- 257 -



མོད་ཀྱང་། །སྣང་ཤས་ཁ་དོག་ཅིར་ཡང་འགྱུར་སྐྱེན་པའི། །སེམས་ཀྱི་ཆུ་འཛིན་རྣམ་
གཡེངས་རླུང་ཤུགས་ཀྱིས། །སྙིང་པོ་བྲལ་བའི་བྱ་གཞག་སྟོང་པའི་མཁར། །འཕྱན་པས་
ཆུ་ལ་དབྱུ་གུས་བྲིས་བཞིན་གྱུར། །ལེགས་བཤད་མགྲིན་གླུ་སྙན་སྒྲོགས་རྐང་དྲུག་ཁྱོད།།
བདག་དྲུང་ལྡུམ་ར་འདི་རུ་བསྙེན་འདོད་པ། །དམ་ཆོས་སྦྲང་རྩིའི་རོ་ལ་ཆེར་སྲེད་
ནས། །བཤེས་གཉེན་མེ་ཏོག་འཚོལ་བའི་ཆེད་ཡིན་ན། །ལྷོ་ཕྱོགས་ཆོས་ཀྱི་སྐྱེད་ཚལ་
ཡངས་པ་དེར། །འཇམ་དབྱངས་བླ་མའི་བཀའ་དྲིན་ཉི་འོད་དང་། །གདུལ་བྱའི་
བསོད་ནམས་རླན་གཤེར་ཚོགས་པ་ལས། །མཁས་དང་གྲུབ་པའི་ཨུཏྤལ་ཕང་ཕུང་
བཞད། །དེ་ལྟའི་གྲགས་པ་དྲི་ཡི་ཕོ་ཉ་བས། །མཐའ་དབུས་ཀུན་ནས་བློ་ལྡན་བུང་
བའི་ཚོགས། །ཆོས་ཀྱི་སྦྲང་རྩིར་སྤྱོད་པར་བོས་པ་རྣམས། །ལུང་རིགས་དར་དིར་
སྒྲོགས་པས་ཡིད་འཕྲོག་བགྱིད། །ཡུལ་ངན་ཚྭ་སྒོ་ཅན་འདིར་ཕྱོགས་རེ་ཡི། །ཡོན་ཏན་
མེ་ཏོག་རྣམ་བཀྲའི་རྐང་འཐུང་ཡང་། །དཀོན་ན་མདོ་སྔགས་རིག་གནས་འདབ་མ་
བརྒྱུ། །གྲོལ་བའི་པད་དཀར་སྡོང་པོ་ཇི་ལྟར་སྲིད། །དབྱི་མོང་ཚེར་ཤིང་འཁྲིགས་
པའི་ནགས་གསེབ་ཏུ། །གྱི་ནར་རྒས་པ་བདག་འདྲའི་མེ་ཏོག་ནི། །དབྱིབས་
མདངས་ཙམ་ལས་རྩི་བཅུད་མི་ལྡན་པས། །བློ་ལྡན་བུང་བར་དགའ་སྟོན་སྤེལ་
ནུས་སམ། །རྒྱ་མཚོ་ཆེ་ལ་དབང་བསྒྱུར་དེད་དཔོན་ཞིག །བྱེ་ཐང་སྐྱ་བོར་ཕྱིན་ནས་
བ་ལང་གི །རྨིག་རྗེས་ཆུ་ལས་ནོར་བུ་འཚོལ་བྱེད་པ། །གཞན་ལ་བཞད་གད་སློང་བའི་
ཐབས་སུ་སེམས། །འོན་ཀྱང་བླ་སློབ་བརྒྱུད་ལ་སངས་རྒྱས་ཀྱི། །འཕྲིན་ལས་ཞུགས་
ན་ངེས་པ་མ་མཆིས་ཏེ། །ནམ་མཁའ་སྟོང་པ་ལས་ཀྱང་ཆོས་ཀྱི་སྒྲ། །བསོད་ནམས་ལྡན་
པ་ལ་ལས་ཐོས་ཕྱིར་རོ། །དེས་ན་དབྱར་གྱི་ལང་ཚོ་རྒྱས་པའི་དུས། །གཞན་གསོས་བུ་
དང་ལྷན་ཅིག་འདིར་སྤྱོན་དང་། །ཡིད་དགའ་ཆོས་འཕེལ་ཞེས་བྱའི་སྐྱེད་ཚལ་
དུ། །རྣ་བའི་དགའ་སྟོན་ཅི་ཡང་སྤེལ་བར་བྱ། །དེ་སྐད་འཕྲིན་ཡིག་རྙོག་བྲལ་ཨ་
-258 -



ད རྣ། །ཟོལ་མེད་མཛའ་བའི་བཞིན་རས་འཆར་བའི་སྣོད། །ལྷག་བསམ་ལྟར་
དཀར་དར་དང་ཆབས་ཅིག་ཏུ། །བྱམས་པ་གླིང་ནས་སྤྲིངས་པ་མངྒ་ལཾ། །
- 259.



བདག་ཆེན་རྡོ་རྗེ་འཆང་ངག་དབང་ཀུན་དགའ་བློ་གྲོས་སངས་རྒྱས་
བསྟན་པའི་རྒྱལ་མཚན་དཔལ་བཟང་པོའི་ཆོས་རིགས་ཀྱི་
སྲས་ས་སྐྱ་ཁྲི་ཆེན་ལ་ཕུལ་བའི་ཆབ་ཤོག་དགེ་ལེགས་
སྣང་བའི་ལམ་ཡངས་འཆར་བའི་སྐྱ་རེངས་ཕོ་ཉ།
སྟོང་ཉིད་སྙིང་རྗེ་དབྱེར་མེད་ཧེ་བཛྲ། །འཁོན་རིགས་གྲུབ་པའི་དབང་ཕྱུག་
རྣམ་རོལ་གྱིས། །སྐལ་བཟང་གདུལ་བྱ་རྡོ་རྗེ་འཛིན་པའི་སར། །ཁྲིད་མཛད་འགྲོ་
བའི་བླ་མའི་ཞབས་པད་དྲུང་། །རྒྱལ་བ་གཉིས་པའི་བསྟན་ལ་ཉེར་ཞུགས་ཀྱང་། །སྔོན་
གོམས་བག་ཆགས་དབང་གིས་ས་སྐྱ་པའི། །ཡི་དམ་ཆོས་དང་སྲུང་མར་ཡིད་རྟོན་
པ། །འཇམ་དབྱངས་དགྱེས་པའི་གཞོན་ནུས་འདི་སྐད་གསོལ། །དེང་དུས་མཁྱེན་
གཏེར་མི་ཡི་གར་མཁན་ཁྱོད། །གངས་རིའི་ལྗོངས་ཀྱི་བཛྲ་ཨ་ས་ན། །དཔལ་ལྡན་ས་
སྐྱའི་གཙུག་ལག་ཁང་ཆེན་པོའི། །ཆོས་ཀྱི་ཁྲི་འཕང་མཐོན་པོར་ཞབས་བཀོད་དེ། །
འཕགས་བོད་མཁས་གྲུབ་རིམ་བྱོན་ཞལ་གྱི་ལུང༌། །ཚད་མ་བཞི་ལྡན་སྙན་བརྒྱུད་
གདམས་པ་ཡིས། །མཆོག་གི་སྐལ་ལྡན་རྡོ་རྗེའི་སློབ་མ་རྣམས། །ཚེ་གཅིག་སངས་རྒྱས་
ས་ལ་འགོད་མཛད་ཅིང་། །བསྡུ་བ་རྣམ་བཞིའི་འཕྲིན་ལས་རྫོགས་ལྡན་སྤྲིན། །གདུལ་
བྱའི་ཞིང་ཀུན་ཁྱབ་པར་གཏིབས་པ་ལས། །ཕན་བདེའི་གྲུ་ཆར་ལྷུག་པར་འཇོ་བ་
ཡིས། །སྐྱེ་དགུའི་རེ་འདོད་སྐོང་བཞིན་འཚོ་གཞེས་གྲང་། །འདི་ན་ལུང་རིགས་སྐྱ་བ་
ཟུང་གཡོ་བའི། །ཐོས་བསམ་གྲུ་ཡིས་སྡེ་སྣོད་རྒྱ་མཚོའི་ཁྱོན། །ཉུལ་ཀྱང་སྒོམ་བྱུང་
རྟོགས་པའི་ནོར་གྱི་མཆོག །མ་རྙེད་གྱི་ནར་ངལ་བའི་རྒན་པོ་བདག །སྙིང་གི་མེ་ལོང་
- 260-



།
དཀྱིལ་དུ་གཉུག་མའི་སེམས། །རྡོ་རྗེ་བཙུན་མོར་བཞེངས་པའི་རང་ཞལ་མཆོག །
མཐོང་འདོད་གུས་རྟག་བརྩོན་པའི་འདྲེན་བྱེད་ཟུང་། །རི་མོའི་མིག་བཞིན་ཟུམ་མེད་
བལྟ་བས་བྲེལ། །གྲུ་མཆོག་དབང་བོ་ཁྱོད་ཀྱི་སྙན་ཤལ་ལ། །འཁྱུད་འོས་མིན་ཀྱང་
རང་གི་མོས་ཞེན་ཉིད། །མཚོན་བྱེད་ཙམ་དུ་གནས་ཚུལ་མེ་ཏོག་འགའ། །ཕལ་ཚིག་
སྲད་བུར་བསྟར་བ་འདི་འབུལ་ཏེ། །ཁོ་བོ་སྔོན་དུས་ཞྭ་ལུ་གསེར་ཁང་གི །ཆོས་ཀྱི་
གདན་ཁྲི་བདག་གིར་འཛིན་པའི་དུས། །བདག་ཆེན་འཁོར་ལོའི་མགོན་པོ་ཨཱ་ནནྟ། །
མ་ཏིའི་ཞབས་ཀྱི་པདྨར་ཡང་ཡང་གཏུགས། །གསང་འདུས་འཇམ་རྡོར་ལ་སོགས་
ས་སྐྱ་པའི། །ཡབ་ཆོས་དཀྱིལ་འཁོར་འགའ་ཡི་དབང་བཀའ་དང༌། །རྡོ་རྗེ་རྣལ་འབྱོར་
མ་སོགས་གསེར་ཆོས་ཀྱི། །བྱིན་རླབས་སྙན་བརྒྱུད་གདམས་པའི་བདུད་རྩི་མྱང་། །
བདག་ཆེན་བླ་མས་བཀའ་རྒྱ་ལེགས་བཀྲོལ་ཏེ། ། བསེ་མགོན་ལ་སོགས་གདན་སའི་
ཕྱི་ནང་རྟེན། །བྱེས་འགྱུར་ཁའུ་བསམ་གླིང་བྲག་རམ་གྱི། །གནས་རྟེན་ཀུན་མཇལ་
མཆོད་འབུལ་བྱིན་རླབས་ཞུས། །མཁན་ཆེན་གཞོན་བློའི་ཐུགས་དམ་རྣལ་འབྱོར་
མའི། །སྐུ་བརྙན་ཨ་མེས་ཞབས་ཀྱི་ཞལ་བྱང་ཅན། །དད་པའི་རྟེན་དུ་སྩལ་ཅིང་
གནང་སྐྱེས་དང་། །གསང་བའི་ལུང་གིས་དབུགས་དབྱུང་གཟེངས་བསྟོད་མཛད། །
དེ་ནས་བོད་ཡུལ་ཆོས་ཀྱི་མཚོ་ཆེན་ལས། ། མི་བདག་བཀའ་ལུང་བཙན་པོའི་ལྕགས་
ཀྱུས་བདག །ཉ་བཞིན་དྲངས་ཏེ་ཤར་ཕྱོགས་རྒྱལ་པོའི་ཁབ། །བ་ཚྭ་ཅན་གྱི་རྒྱ་མཚོར་
རེ་ཞིག་འཁྱམས། །སྐབས་ཤིག་ཐབས་མཁས་འཕྲུལ་གྱི་སོར་མོ་ཡིས། །ས་དབང་
དགོངས་པའི་མདུད་རྒྱ་ལེགས་བཀྲོལ་ཏེ། །ད་ལྟ་མདོ་སྨད་སྐྱིད་པའི་སྨན་ལྗོངས་
ན། །རི་དྭགས་བཞིན་དུ་བག་ཕེབས་བདེ་བར་རྒྱུ། །བདག་ཆེན་འཕྲོག་བྱེད་དབང་
བོ་གངས་ལྗོངས་ཀྱི། །མགོན་དུ་བཞུགས་རིང་ཞུ་འཕྲིན་སྐྱེས་འབུལ་དང་། ། བཀའ་
ལན་གདོང་ལྔའི་དབྱངས་ཀྱིས་དབུགས་འབྱིན་པ། །ཆད་མེད་སྤེལ་བའི་སྐལ་བཟང་
261 -



ལ་སྤྱོད་ཀྱང་། །ཆོས་ཀྱི་སེང་གེས་གངས་རིའི་ཡུལ་བཏང་བས། །གོརྟ་གླང་པོས་གླགས་
ལྟའི་སྐབས་རྙེད་ནས། ། བརླང་སྤྱོད་གྱ་ཚོམ་གོམ་པས་བོད་ལྗོངས་ཀྱི། །བདེ་སྐྱིད་
པདྨའི་དགའ་ཚལ་ཉམས་པར་བྱས། །རྐྱེན་ངན་དེ་ཡིས་མཐའ་དབུས་ཡུལ་ཀུན་གྱི། །
བྱ་མ་རྟ་ཡི་རྒྱུ་འགྲུལ་ཆད་པ་ལས། །གྲུབ་པའི་རིགས་ཀྱི་ཐིག་ལེ་ཁྱོད་དྲུང་དུ། །འཕྲིན་
ཡིག་ཙམ་ཡང་འབུལ་བའི་རྔོ་མ་ཐོགས། །དོན་འགྲུབ་ལོ་འདིར་གང་གི་རྣམ་ཐར་
ལོ། །འཇམ་པའི་དབྱངས་ཀྱང་དགྱེས་པའི་འཛུམ་བཞད་པའི། །སྐྱེས་མཆོག་དེ་ཡི་ཕོ་
ཉའི་ལག་བརྒྱུད་དེ། །ཞུ་འཕྲིན་གླེགས་བུ་འདི་འབུལ་སྐབས་རྙེད་དོ། །ད་ནི་ཡིད་ལ་
བརྣག་པའི་དོན་འགའ་ཙམ། །དབྱངས་སུ་ལེན་པའི་སྙན་ཚིག་བུང་བའི་ཕྲེང་། །མོས་
གུས་སྦྲང་རྩིའི་ཐིག་ལེས་ཁེངས་པ་ཡི། །རྣམ་དཔྱོད་པདྨའི་སྦུབས་ནས་སྤྲོ་འདི་སྟེ། །
རྒྱལ་བའི་བསྟན་ལ་སྡང་བའི་དགྲ་མང་ཞིང་། །བསྟན་འཛིན་མཐུ་སྟོབས་ནུས་ལྡན་
སྲིད་མཐའ་ཙམ། །དུས་འདིར་སྔགས་འཆང་ཤིང་རྟ་བཅུ་པའི་བརྒྱུད། །དཔའ་ཆེན་
ཁྱོད་འདྲ་བསྟན་པའི་སྲོག་འཛིན་ཉིད། །དེ་ཕྱིར་ཞབས་སེན་ནོར་བུ་རང་རིགས་
ཀྱི། ། བསྟན་སྲིད་རྒྱལ་མཚན་ཏོག་ཏུ་གཡོ་མེད་ནས། །འཕྲིན་ལས་དགོས་འདོད་
ཆར་བ་ཕྱོགས་བྲལ་དུ། །ཕབ་པས་འགྲོ་ཀུན་དགའ་བདེའི་དཔལ་ལ་སྦྱོར། །ཁྱད་
པར་ཡབ་མེས་སྔགས་འཆང་རིམ་བྱོན་གྱི། །དྲག་སྦྱོར་མན་ངག་ཐོག་གི་མཛོད་ཕྱེ་
ནས། །གངས་ཅན་ཆོས་སྲིད་དཔལ་ལ་འཁུ་བའི་དགྲ །ཀླ་ཀློའི་སྡེ་དཔུང་ཐལ་བར་
བརླག་མཛད་གསོལ། །ཚེ་ཡི་ཉི་མ་དུས་ཀྱི་ནུབ་རི་ལ། །མངོན་པར་ཕྱོགས་པའི་གུས་
ལྡན་རྒན་པོ་ཡང་། །ཐུགས་དམ་བསྲུང་བའི་ར་བར་ཉེར་བཅུག་སྟེ། །ཕྱི་ནང་འཇིགས་
ལས་སྐྱོབ་པའི་བཀའ་དྲིན་སྩོལ། །ཞུ་འཕྲིན་སྐྱ་རེངས་ཕོ་ཉ་འདིས་བསུས་པའི། །
བཀའ་ལན་དགེ་བའི་མཆིད་ཀྱི་འོད་སྟོང་ཅན། །བྱམས་བརྩེ་རླུང་གི་ཤིང་རྟ་ལ་ཞོན་
ནས། །བདག་ཡིད་ལྷ་ཡི་ལམ་དུ་རྩེན་པར་ཞུ། །དེ་སྐད་གསོལ་བའི་རྟེན་མཚོན་
- 262-



པར། །དྲི་བྲལ་ཤེལ་དཀར་ས་གཞི་ལ། །གསེར་གྱི་མེ་ཏོག་བཀྲམ་འདྲ་བའི། །ཟ་འོག་
ན་བཟའི་རྒྱུར་འོས་དང་། །རང་སེམས་མདངས་འོད་ཕྱི་རོལ་ཏུ། །གཟུགས་ཅན་ལྟར་
གྱུར་དཀར་འཇམ་དར། །དྲི་བྲལ་སྲིད་དུ་རིང་བ་བཅས། །ས་གའི་ཚེ་གྲངས་བཟང་
པོར་ཕུལ། །
263-



ཧལ་ཧ་ཐུ་ཤེ་ཐུ་ཧན་གྱི་ཤོག་ཨེ་མེ་ནི་ཇོ་བོའི་ལྷ་ཁང་གི་ཁྲི་པ་
ནོམ་ཅི་ཆོས་རྗེ་གྲགས་པ་དར་རྒྱལ་ལ་སྤྲིངས་པའི་
ཆབ་ཤོག་བྱང་གླིང་སྐྱ་རེངས།
ཐུབ་བསྟན་གདུགས་དཀར་ཕན་བདེའི་གྲིབ་བསིལ་ཅན། །ལྷག་བསམ་ཙན་
དན་ཡུ་བ་ལ་བརྟེན་པའི། །མཛད་བཟང་གསེར་གྱི་ཐུར་མ་བརྒྱ་ཕྲག་གིས། །འདེགས་
མཁས་དྷརྨ་སྭ་མིའི་སྙན་དྲུང་དུ། །ལེགས་བཤད་སྦྲང་རྩིའི་རོ་ལ་སྲེད་ལྡན་པའི། །
བདག་ཡིད་རྐང་དྲུག་དྲན་དབང་འདབ་བརྒྱ་པ། །ཡོན་ཏན་བསུང་ཞིམ་ལྡན་ཁྱོད་
ལ་དགའ་བའི། །སྙན་ཚིག་མགྲིན་གླུ་དར་དིར་སྒྲོགས་འདི་གསོན། །དྲི་མེད་ཐུབ་
བསྟན་ཡིད་བཞིན་དབང་གི་རྒྱལ། །བཤད་སྒྲུབ་གདེངས་ཀས་ཉེར་བཏེག་གཟི་འོད་
ཀྱིས། །དུས་ངན་ས་འོག་མུན་ཁྲོད་ཡང་དག་ལམ། །གསལ་མཛད་བཤེས་གཉེན་ཀླུ་
ཡིད་དབང་པོ་ཁྱོད། །ཧལ་ཧ་ཞེས་གྲགས་ཡུལ་གྲུའི་མཚོ་ཆེན་པོ། །ཆོས་དང་སྲིད་ཀྱི་
ཕུན་ཚོགས་རླབས་འཕྱུར་ཞིང་། །མཆོག་དམན་སྲོག་ཆགས་བགྲང་ཡས་འཁྲིགས་པ་
དེར། །སྐལ་བཟང་ཀླུ་ཕྲན་མཐའ་དག་སྐྱེངས་བཞིན་དུ། །སྐུ་ཡི་གཟི་བྱིན་གསལ་བ་
ཉི་མ་བཞིན། །ལེགས་འདོམས་གསུང་སྙན་འགག་མེད་ཚངས་དབྱངས་བཞིན། །
ཉམས་རྟོགས་ཡོན་ཏན་ཉ་རྒྱས་ཟླ་བ་བཞིན།.jའཚོ་ཞིང་གཞེས་ལ་ཆོས་ཀྱང་སྟོན་ཏོ་
ཞེས། །གྲགས་པར་ར བ་སྙན་གསེར་གྱི་རྔ་བོ་ཆེ། །གཟུར་གནས་བསྔགས་པའི་དབྱུ་
གུས་བརྡུངས་པའི་སྒྲ། །རྣ་བར་སོན་པས་ཡིད་ཀྱི་མེ་ལོང་ཡང་། །ངོ་མཚར་དཔལ་ཡོན་
འཆར་བའི་སྣོད་དུ་གྱུར། །འདི་སྣང་སྟོང་པའི་མཁའ་ལ་ཤུལ་ཉུལ་བའི། །ཚེ་ཡི་ཉི་མ་
264.



དུས་ཀྱི་ནུབ་རི་ལ། །མངོན་ཕྱོགས་རྒན་པོ་བྷུ་སུ་ཀུ་བ་ཡང་། །རྟག་འཛིན་མལ་དུ་བློ་
བདེར་མནལ་ཞིང་མཆིས། །
སྐབས་དོན་ཞུ་རྒྱུ། གསུང་བྲིས་ལེ་ཚན་གཉིས་
ས་རྟེན་བཅས་འབྱོར་ཞིང་དག་རྩོམ་
ལེ་ཚན་གསུམ་སྤེལ་དགོས་ཚུལ་གྱི་བསྐུལ་མ་མཛད་འདུག་པ་བཞིན་མ་ཎིའི་སྒྲུབ་
ཐབས་ཀྱི་འགྲེལ་པ་བང་ཆེན་རྣམས་ཕྲལ་དུ་ཐོན་རྒྱུའི་དུས་ཀྱི་གཏུགས་པས་རྒྱས་པ་
མ་ཐུབ་ཀྱང་། དོན་གྱི་སྙིང་པོ་ཆ་ཚང་ཙམ་དང་། དེ་མཚུངས་གསོལ་འདེབས་ཀྱང་
བྲིས་ནས་བསྐུར་ཡོད། སྭ་ཡཾ་བྷུཛོ་ཏི་ལ། ཉིད་རང་ནས་དོན་འགྲེལ་ལེ་ཚན་གནང་
འདུག་པ་དེ་ལས་ལྷག་པའི་གོ་བ་བདག་གིས་མ་རྙེད་པས་རྩོམ་པའི་ངལ་བ་མ་བགྱིས་
ལགས། སླར་ཡང་གླེང་བར་བྱ་བ་ནི། འགྲོ་བའི་སྡུག་བསྔལ་སེལ་བའི་སྨན་མཆོག་
དང་། །བདེ་བའི་འབྱུང་གནས་བསྟན་པ་ཞེས་གྲགས་ཀྱང་། །དེ་ཉིད་དུས་འདིར་སྟོན་
མཇུག་ཆུ་ཕྲན་གྱི། །གོ་འཕང་འཛིན་ལ་སུས་ཀྱང་ཅིར་མི་སེམས། །དེང་དུས་བསྟན་
འཛིན་ཆེན་པོར་ཁས་འཆེ་བ། །འགའ་ཞིག་མིང་དང་གོ་ས་ལ་ལ་ནི། །སྟོབས་འབྱོར་
ཁས་གྲགས་ཕལ་ཆེར་ཆོས་བརྒྱུད་ཀྱི། །ཡོ་ལང་བསྟན་པ་འཛིན་པའི་ཐབས་སུ་སེམས། །
རྣམ་དག་ཚུལ་ཁྲིམས་མཆོག་ལ་གཞི་བྱས་ཏེ། །ཐོས་བསམ་སྒོམ་དང་འཆད་རྩོད་རྩོམ་
པ་ཡིས། །ཐུབ་པའི་བསྟན་པ་རང་དང་གཞན་རྒྱུད་ལ། །འཛིན་ཅིང་སྤེལ་པའི་དམ་
པ་ཉིན་སྐར་ཙམ། །ཁྱོད་ནི་ཀུན་མཁྱེན་རོལ་པའི་རྡོ་རྗེ་སོགས། །མཚན་ལྡན་བཤེས་
གཉེན་དུ་མས་རྗེས་སུ་བཟུང་། །མདོ་རྒྱུད་མང་ཐོས་དེ་དོན་སྒྲུབ་པ་ལ། ། ཉམས་ལེན་
སྙིང་བོར་བགྱིད་ཅེས་རིང་ནས་ཐོས། །དེ་ཕྱིར་སྡེ་སྣོད་བཟང་གོས་ལྷབ་ལྷུབ་རྩེར། །
གསང་སྔགས་ནོར་བུའི་ཏོག་གིས་རབ་མཚན་པའི། །བསྟན་པའི་རྒྱལ་མཚན་ཕྱོགས་
བཅུར་བསྒྲེང་བ་ལ། །མི་དམན་སྙིང་སྟོབས་དཔུང་པའི་ཤུགས་བསྐྱེད་ཅིག །མཆོག་
གསུམ་བྱིན་རླབས་ཆར་གྱིས་གཤེར་བ་ལས། །མཐར་བྱེད་བེ་ཅོན་སོག་མ་བཞིན་དུལ་
བ 265 -



ཏེ། །ཚེ་ཡི་རྫིང་བུ་ནམ་ཡང་མི་བྲི་བ། །ཆོས་སྲིད་པདྨ་བཞད་པས་མཛེས་པ་ནས།
དགེ་བའི་གཏམ་གྱི་དྲི་བསུང་ཅན། །འཕྲིན་ཡིག་ཨུཏྤལ་གསར་པའི་ཕྲེང་། །མཛའ་
གཅུགས་སོར་མོའི་འདུ་བྱེད་ཀྱིས། །ཡང་དང་ཡང་དུ་སྤེལ་བར་མཛོད། །སྙན་ཚིག་
འཕང་འགྲོ་ཐོགས་པ་ཡི། །སྤྲིངས་ཡིག་མཐོ་རིས་མེ་ན་ཀཱ །བདོག་པའི་གོས་ཀྱིས་ཀླུབས་
པ་ཁྱོད། །བྱང་ཕྱོགས་དྲན་དབང་མདུན་སར་སོང་། །ཞེས་རྟེན་མཚོན་པར་ལྷ་རྫས་མངྒ་
ལོའི་རེ་ཁ་ཅན། དམ་ཚིག་གི་རྫས་རྡོ་རྗེ་དྲིལ་བུ། སྣམ་བུ་ཟུང་བཅས་ཚེས་བཟང་པོར།
- 266 -



གཞུང་ས་དགའ་ལྡན་ཕོ་བྲང་གི་ཆོས་སྲིད་ཟུང་འབྲེལ་དུ་སྐྱོང་བ་ ་
རྟ་ཚག་རྗེ་དྲུང་སྤྲུལ་པའི་སྐུ་རིན་པོ་ཆེ་ནས་ཚིག་དོན་
ཕུལ་དུ་བྱུང་བའི་ཆབ་ཤོག་གཞོན་ནུ་ཟླ་མེད་ཀྱི་
རྟོགས་བརྗོད་གླེགས་བམ་དངོས་སྐྱེས་དང་
བཅས་གནང་བའི་ལན་དུ་སྤྲིངས་པ་
མུན་ཁྲོད་གར་གྱི་སྡིག་སྒྲ།
：
：
རབ་འབྱམས་རྒྱལ་བ་རྒྱ་མཚོའི་གསང་གསུམ་སྤྲིན། །གངས་ཅན་བསོད་
ནམས་མཁོའི་ལ་ཉེར་འཁྲིགས་ཏེ། །འཕྲིན་ལས་བདུད་རྩིའི་ཆར་གྱིས་སྐྱེ་རྒུ་ཡི། །ཕན་
བདེའི་ལོ་ཏོག་རྒྱས་མཛད་ཞབས་པད་དྲུང་། །སྨྲ་བདེའི་ཆོས་བཤད་སྒྲོ་གདུགས་
འབུབ་མཁས་ཀྱང་། །ཕྲ་རྒྱས་དུག་གི་ཟས་ལ་རྟག་སྲེད་པ། །སྙིང་པོ་དང་བྲལ་འཇའ་
ཚོན་ལུས་ཅན་ཞིག །མཐའ་འཁོབ་ནགས་ཀྱི་ཁྲོད་ནས་མཆིད་འདི་ཞུ། །དེང་དུས་བྷོ་
ཊའི་ལྗོངས་དེ་ཡི། །སྐྱེ་རྒུའི་ལེགས་བྱས་ནམ་ལངས་པར། །སྐྱེས་མཆོག་ཉི་མ་ཁྱོད་
ཤར་བས། །རྒུད་པའི་མུན་པ་ས་འོག་བྲོས། ལུས་ཅན་བྷ་མ་ར་ཡི་ཚོགས། །བདེ་སྐྱིད་
པདྨའི་སྦུབས་དག་ན། །དགའ་བའི་དར་དིར་སྒྲོགས་བཞིན་དུ། །དམ་ཆོས་ཟིལ་
མངར་སྤྱོད་པར་བྱེད། །བློ་གྲོས་མིག་ལྡན་ཕལ་མོ་ཆེ། །ཁྱོད་གསུང་སྣང་བ་ལ་བརྟེན་
ནས། །ལམ་དང་ལམ་མིན་གསལ་མཐོང་སྟེ། །ངན་འགྲོའི་གཡང་ལས་ཕྱིར་ཕྱོགས་
གྱུར། །ཐར་པ་སྙིང་ལ་འདོད་པ་རྣམས། །བསླབ་གསུམ་ཅང་ཤེས་ལ་ཞོན་ནས། །
འཁོར་བར་ཕྱི་མིག་མི་བལྟ་བར། །ཞི་བའི་ལམ་ལ་དཀྱུས་ཐོག་འགྲན། །ཐབས་ཤེས་
-267 -



ཟུང་འཇུག་རྐང་བ་ཡི། །འདེགས་འཇོག་རྒྱལ་སྲས་ལམ་བཀོད་དེ། །བྱང་ཆུབ་ཆེན་
པོའི་གྲོང་ཁྱེར་དུ། །བསྙེགས་པའི་ལས་ཅན་བགྲང་ལས་འདས། །དེ་ལྟའི་ལེགས་
མཛད་ཆུ་ཡི་གཏེར། །དགེ་མཚན་རྦ་རླབས་འཕྱུར་ཀློང་ནས། །ཐོན་པའི་གསུང་འཕྲིན་
ངང་བའི་བུ། །བདག་གནས་རྫིང་བུ་འདིར་ལྷགས་ཏེ། །སྙན་ངག་མགྲིན་གླུས་རྣ་བ་
དང་། །སྐྱེས་བཟང་མདངས་ཀྱིས་འདྲེན་བྱེད་ལ། །ཡ་མཚན་བདུད་རྩིའི་དཔལ་བྱིན་
པས། །སྙིང་
ང་ཡང་དགའ་བའི་ཚོར་བས་མྱོས། །འདི་ན་མང་ཐོས་རྒན་པོ་ནི། །འཚོ་བ་
སྣུམ་ཟད་མར་མེར་འགྲན། །ཤེས་རྒྱུད་ཆོལ་ཟངས་བཞིན་དུ་བཙོག །དགེ་བའི་ནོར་
གྱིས་ཆེས་དབུལ་ཀྱང་། །ཚུལ་འཆོས་ཁ་གསག་གཞོགས་སློང་དང་། །རྙེད་པས་རྙེད་
འཚོལ་ཐོབ་འཇལ་གྱིས། །ལོག་པའི་འཚོ་བ་སྒྲུབ་མཁས་པ། །དགེ་སློང་སྤུར་སྐྱེལ་
གསེར་ལེན་བཞིན། །སྙིང་བོ་མེད་པའི་བྱ་གཞག་སྟོང་པའི་མཁའ་ལ་ཡུན་རིང་དུ། །
འཕྱན་པའི་ཚེ་ཡི་ཉི་མའི་བགྲོད་པ་དུས་ཀྱི་ནུབ་རིའི་ཕག །འཆེལ་བར་ཕྱོགས་ཀྱང་
འདི་སྣང་པདྨའི་ཚལ་ལ་ད་དུང་ཡང་། །སྲེད་པའི་ཕྱི་མིག་འོད་ཞགས་སྐྱོང་བའི་རང་
བཞིན་གཏོང་མི་བྱེད། །ཀྱེ་མ་དབང་ཕྱོགས་འདི་ན་དེང་གི་དུས། །མངོན་མཐོ་ངེས་
ལེགས་གང་འདོད་ནོར་གྱི་དབྱིག །འདྲེན་པའི་ཤིང་རྟ་ཐུབ་པའི་བསྟན་པ་ནི། །སྙིགས་
མའི་འདམ་དུ་ཆེས་ཆེར་བྱིང་བའི་སྟེང་། །སྙིང་ལ་བདུད་ཀྱི་དཔའ་བསྐྱེད་སྟོབས་ལྡན་
འགས། །བསམ་སྦྱོར་ངན་པའི་གོར་མ་བརྒྱ་ཕྲག་དག །སྤུངས་པའི་ལྗིད་ཀྱིས་ནོན་
འདི་འདོན་པའི་ཐབས། །བསྟན་འཛིན་རྣམས་ཀྱི་ཐུགས་ལ་བརྣག་རིགས་ཀྱང་། །
འགྱིང་བག་ཅན་དག་རང་དོན་ཉི་ཚེ་ལས། །དོན་ཆེན་གནས་འདི་ཁུར་དུ་ལེན་མི་
བྱེད། །བློ་བརྩོན་སྟོབས་ཞན་རྒས་འཁོག་བདག་ལྟ་བུས། །ཚུལ་དེར་ཅི་བགྱིད་སྙིང་
ལས་ཙམ་དུ་ཟད། །སྨྲ་བདེས་གཞན་ལ་བླང་དོར་འཆད་མཁས་འགས། །བཤད་སྒྲུབ་
འཕྲུལ་གྱིས་དྲང་ན་འདྲོངས་ཟེར་བ། །བདེན་ཡང་ལག་ལེན་བྲལ་བའི་སྟོང་སྐད་ཀྱིས། །
- 268 -



བདེན་ཚིག་གྲུབ་པ་མིན་ན་ཅི་འདྲ་རུང་། །ཕྱོགས་མཚམས་ཀུན་ནས་འཚེ་བའི་རླུང་
དམར་གྱིས། །མཐུན་རྐྱེན་སྤྲིན་ཕུང་འཐིབ་ཏུ་མི་འཇུག་ན། །བསྟན་པའི་ལོ་ཏོག་
བསྐྱེད་བསྲིང་བཤད་སྒྲུབ་ཆར། །སུ་ཡིས་གང་ལས་ཇི་ལྟར་དབབ་པར་བགྱིད། །ཡང་
གཅིག་སྲོག་དང་བྲལ་བ་གདོང་ལྔའི་རོ། །ཕྱི་ནས་ཟ་བའི་བྱ་གཅན་བསྲུང་ནུས་ཀྱང་། །
ནང་ནས་རང་སྐྱེས་སྲིན་བུས་མི་མངོན་པར། །བཤིགས་ལ་སུ་ཡང་ཐབས་ཀྱིས་དབུལ་
བར་སེམས། །ཨ་ཡེ་དགེ་མཚན་སྟོན་གྱིས་ལང་ཚོ་ཉམས། །སྐལ་ངན་བ་མོས་མནན་
པའི་དུས་འདི་འདྲར། །ལུས་ཀྱི་མེ་ཏོག་བཏང་ནས་ཡུལ་གཞན་དུ། །མི་འཕུར་རྣམ་
ཤེས་བུང་བ་འདི་ཅི་ཞིག །དམ་པའི་གཟིགས་མོར་བསྟར་བའི་འོས་མིན་པའི། །ཡིད་
མི་འོང་གི་གནས་ཚུལ་གཅེར་བུའི་གཟུགས། །ངག་གི་མེ་ལོང་ནང་དུ་འཕོས་འདི་
ལ། །མཉེས་གཤིན་ཐུགས་ཀྱིས་མ་ཁྲེལ་སྤྱན་ཟུར་སྐྱོང་། །ཁྱོད་ནི་རིང་ནས་དམ་པའི་
ཆོས་འཛིན་པའི། །རླབས་ཆེན་སྨོན་ལམ་ས་
ལམ་ས་བོན་བཏབ་པ་ཉིད། །དེང་དུས་ཆོས་ཀྱི་
ཞིང་ཁམས་དེར་སྨིན་པས། །གདུལ་བྱའི་ཞིང་པ་རེ་འབྲས་རྫོགས་པར་གྱུར། །ཆོས་
ཀྱི་སྤྱན་སྟོང་ལྡན་པ་ཁྱོད། །ཐུབ་བསྟན་རྣམ་རྒྱལ་ཁང་བཟང་དབུས། །སྲིད་སྐྱོང་ཁྲི་
ལ་བཞུགས་པ་འདིས། ། སྐལ་བཟང་ལྷ་རྣམས་མགོན་བཅས་གྱུར། །དེའི་སླད་སྙིང་
སྟོབས་དཔུང་ཤུགས་ཀྱིས། །བློ་བཟང་རྒྱལ་བསྟན་གསེར་གྱི་གདུགས། །འགྱེལ་བ་མེད་
པར་ལེགས་བ ཏེག་སྟེ། །ཕན་བདེའི་གྲིབ་བསིལ་སྙོམས་པར་ཕོབ། །ཐུགས་རྗེའི་
གཟིགས་པ་ཆ་ཙམ་ཡང་། །ཉམ་ཐག་དབུགས་འབྱིན་གྱུར་ཁྱོད་ཀྱིས། །རྗེས་བརྩེའི་
ཕྱག་གིས་རྒན་བུ་ཡང༌། །ཉམ་ངའི་གཡང་ས་དག་ལས་སྒྲོལ། །སླད་ཀྱང་རྟག་འཛིན་
མལ་ཞུགས་ནས། ། བློ་བདེའི་གཉིད་དུ་ཡུར་བདག་ལ། །གསུང་འཕྲིན་རྨི་ལམ་
དགའ་སྟོན་གྱིས། །ཡིད་ལ་སིམ་པ་སྟེར་བར་མཛོད། །དེ་སྐད་དོན་གྱི་ཆ་ཤས་ཡོངས་
གང་ཞིང་། །ཡིད་འོང་སྙན་ཚིག་བདུད་རྩིའི་འཛུམ་བཞད་པའི། །ཞུ་འཕྲིན་ཟླ་བ་
• 269
1:11:



གཞོན་ནུའི་ལང་ཚོ་ལ། །དགྱེས་སྤྱན་ཀུནྡའི་གཟིགས་པ་གཡོ་འཚལ་ལོ། །ཞེས་གསོལ་
བའི་རྟེན་མཚོན་པར་དྲི་བྲལ་ལྷ་རྫས། གོས་ཆེན་རྡོ་རྗེ་གསང་ལམ་དམར་པོ་ཡུག སེར་པོ་ཡུག་ཆེན།
རྟ་མཆོག་རོལ་བའི་ཆོས་སྐོར་པོད་གསུམ་བཅས་ཕུལ།
- - -
.
-270



རྒྱལ་ཁབ་ཆེན་པོ་ནས་ལུགས་གཉིས་ལ་མཁྱེན་དཔྱོད་ཡངས་པ་རྗེ་སག་
བླ་མ་ཞབས་དྲུང་སྐལ་བཟང་དགེ་ལེགས་རྒྱལ་མཚན་གྱིས་
གནས་ཚུལ་དུ་མའི་འཕྲིན་ཡིག་བསྐུར་བའི་ལན་དུ་
སྤྲིངས་པ་སྲིད་པ་གསལ་བའི་མེ་ལོང་།
སྐལ་བ་བཟང་བོའི་བ་གམ་རྩེར་འཛེགས་ནས། །དགེ་ལེགས་ནོར་བུའི་འཕྱང་
འཕྲུལ་སྟོང་གཡོ་བའི། །ཐུབ་བསྟན་རྒྱལ་མཚན་འདེགས་ལ་སྨོན་པའི་མཐུ། །མི་
དམན་བློ་ལྡན་ཁྱོད་ལ་འདི་སྐད་གླེང་། །དེང་དུས་མངའ་ཐང་རླབས་ཀྱི་ཞགས་པ་
ཡིས། །ནོར་འཛིན་ཁྱོད་ཀུན་འཆིང་པའི་རྒྱལ་ཁབ་མཚོ། །འདི་སྣང་ཕུན་ཚོགས་འདོད་
རྒུའི་རིན་ཆེན་དང་། །བློན་འབངས་སྲོག་ཆགས་གྲངས་མེད་འཁྲིགས་དེ་ན། །མི་རྗེའི་
དགོངས་ཟབ་ནོར་བུ་འདེགས་བཟོད་པའི། །རྣམ་དཔྱོད་གདེངས་ཀ་སྟོང་ལྡན་ཀླུ་
དབང་ཁྱོད། །ས་འདིར་བཀྲ་ཤིས་སྤེལ་བའི་བྱེད་པོ་རུ། །འཚོ་ཞིང་གཞེ་ བདག་
ཅག་གློ་བ་དགའ། །མདོ་སྨད་སྐྱིད་པའི་ཡུལ་གྱི་རི་སུལ་ན། །ཆོས་དང་སྲིད་ཀྱི་བྱ་
གཞག་གར་བུའི་ལྗིད། །མ་ཐེག་འདུ་ཤེས་གསུམ་གྱིས་འཚོ་བ་ཡི། །བཙུན་གཟུགས་
རྡོ་རྗེའི་རྣ་བ་ཅན་བདག་ཀྱང་། །ལང་ཚོ་རྩི་བཅུད་ཆར་བྲིའི་རྒན་འཁོགས་ལུས། །གྱོ་
མོའི་ཀོང་ཕོར་ཡིད་དུ་མི་འོང་བར། །གནས་རྟེན་ཉེར་བཅས་སྲོག་གི་མར་མེ་ནི། །རྐྱེན་
ངན་རླུང་གིས་མནར་བར་མ་བྱས་ཙམ། །ཀྱི་ཧུད་དེང་དུས་མཛད་འཕྲིན་འོད་པོ་
ཆེས། །ཕྱོགས་ཀུན་སྣང་བྱེད་འགྲོ་བའི་ཉི་མ་ནུབ། །ཡང་སྲིད་གསར་དུ་ཚེས་པའི་ཟླ་
བ་ནི། །ལང་ཚོའི་ཆ་ཤས་ཕྲ་བས་འོད་མི་གསལ། །སྙེམས་ལྡན་རྒྱུ་སྐར་མང་ཡང་འཇིག་
271



རྟེན་ཁྱོན། །ལྟ་ཅི་ཉེ་འཁོར་ཙམ་ཡང་སྣང་ནུས་བྲལ། །ཚུལ་དང་ཚུལ་མིན་འབྱེད་
པའི་བློ་གྲོས་མིག །གསལ་ལྡན་གཟུར་གནས་ཉིན་སྐར་ལས་ཀྱང་དཀོན། །འཇིག་རྟེན་
བདེ་སྐྱིད་སྣང་བ་ཀུན་སྒྲིབ་པའི། །རྩོད་པའི་དུས་ངན་མུན་པས་ཕྱོགས་ཀུན་ཁེབས། །
ཚུལ་དེས་བཀྲ་ཤིས་པདྨས་ས་ཁྱབ་པའི། །གནའ་བོའི་དུས་དེ་རྨི་ལམ་བཞིན་དུ་
དྲན། །སྦུར་མ་རླུང་གིས་བཏེགས་བཞིན་སྟེས་དབང་གིས། །མཐོན་པོའི་གོ་འཕང་
ཐོབ་པ་འགའ་ཞིག་ནི། །ང་རྒྱལ་ཁྲི་ལ་ཁྱབ་འཇུག་ལྟར་འགྱིང་ཡང་། །བློ་གྲོས་ལུག་ལྟར་
རྨོངས་པའི་མཚན་ཉིད་སྟོན། །སྲིད་ན་དཀོན་པའི་མཆོག་གྱུར་རིན་ཆེན་གསུམ། །ལྷར་
བཅས་འགྲོ་བའི་གཙུག་རྒྱན་དེ་སྨོད་ཅིང་། །དངོས་པོ་ཕལ་བའི་ཏོག་དང་དུད་འགྲོ་
ཡི། །མཇུག་སྒྲོ་མགོ་བོའི་མཛེས་རྒྱན་མཆོག་ཏུ་འཛིན། །སྙིང་རྗེའི་གནས་སུ་གྱུར་
པའི་ཉམས་ཆུང་གིས། །ལེགས་ཉེས་གསོལ་བའི་གོ་སྐབས་མི་འབྱེད་པར། །ཁྲོ་གཉེར་
སྤྲིན་བསྡུས་སྡང་མིག་གློག་འཁྱུག་བཞིན། །ཁྲིམས་གཏམ་རྩུབ་མོའི་ཚིག་གི་མེ་ཆར་
འབེབས། །སྐལ་བས་ཐོབ་པའི་རྙེད་པས་ཚིམ་མེད་པར། །མངའ་རིས་ཏིལ་བཞིན་
བཙིར་
་ནས་ཐབས་ཚུལ་བརྒྱས། །གཅེས་ནོར་འཕྲོགས་པས་གཞར་ཡང་མི་ངོམས་
པ། །རྒྱ་མཚོའི་ཆུ་ཡིས་རྟ་གདོང་མེ་བཞིན་ནོ། །གཞན་ནོར་འཕྲོགས་པའི་ཐབས་ཚུལ་
ལ། །སྦྱངས་པ་མཐར་ཕྱིན་འདི་དག་ནི། །འབངས་རྣམས་ལ་ཡང་ཚུལ་མིན་གྱི། །སྤྱོད་
པ་སྟོན་པའི་སློབ་དཔོན་གྱུར། །དེ་ཕྱིར་དམུ་རྒོད་མང་བོ་ཞིག །རིགས་པ་འདི་ལ་མོས་
གྱུར་ཏེ། །ཕྱོགས་མཚམས་ཀུན་ནས་བཅོམ་བརླག་སོགས། །བརླང་བོའི་སྤྱོད་པ་སྣ་
ཚོགས་བརྩམས། །རྐྱེན་དེས་མཚོན་རྣོན་མཆེ་སྡེར་ཅན། །གཡུལ་གྱི་སེང་གེ་མ་རུངས་
པ། །ཉམ་ཆུང་འགྲོ་མང་རི་དྭགས་ཀྱི། །གཅེས་སྲོག་ཁམ་ཟས་བྱེད་ཅིང་རྒྱུ། །གྲོང་ཁྱེར་
ར་བའི་ཐབ་ཁུང་དུ། །ཀ་གདུང་ལྕམ་དྲའི དྲལ) ཡམ་ཤིང་སྦར། །ཟས་ནོར་ཡོ་བྱད་
སྲེག་བླུགས་སུ། །སྟོབ་པའི་སྔོན་མེད་སྦྱིན་སྲེག་དར། །ཁྲག་གིས་གཤེར་བའི་ས་
པ་གཞི་
-272 -



ལ། །རྒྱུ་མ་གནར་བའི་ཐིག་བཏབ་པར། །ཚིལ་ཞག་ཀླད་པའི་ཚོན་བཀྱེས་པའི། །གཤིན་
རྗེའི་རིག་སྔགས་ཆོ་གའང་བྱུང་། །དུར་ཁྲོད་གནས་བརྒྱད་ཅེས་གྲགས་ཀྱང་། །དེང་
ནི་གཙང་མའི་ས་ཕལ་ཆེར། །དབུགས་བྲལ་གསར་རྙིང་གིས་བཀང་བས། །རོ་ལྡན་
གནས་ཀྱང་གྲངས་མེད་འཕེལ། །ལོ་གྲངས་མང་བོར་མདའ་མདུང་གྲིས། །འགྲོ་མང་
སྲོག་གཅོད་འདི་ལྟ་ན། །མཚོན་གྱི་བསྐལ་པ་ཞག་བདུན་ཅེས། །གྲགས་པ་དེ་ཡང་རྫུན་
དུ་ཟད། །ཀྱེ་མ་སྣང་བའི་རྩིགས་ངོས་ལ། །ལས་ཀྱི་བཟོ་བོས་མངོན་བྲིས་པའི། །རྣམ་
སྨིན་ཡིད་མི་འོང་བའི་གཟུགས། །དེ་མཐོང་སྐྱག་པ་ཅིའི་མི་སྐྱེ། །གནའ་དུས་སྐལ་
བཟང་འགྲོ་བ་དག །ངན་འགྲོའི་གཏམ་ཐོས་པས་ཀྱང་འཇིགས། །དེ་དག་དགེ་བཅུའི་
ཐེམ་སྐས་ལ། །འཛེག་ནས་ཐར་བའི་ཁང་བཟང་སོང་། །དེང་ནི་ལྔ་བར་མ་གྱུར་
བར། །ས་སྟེང་དམྱལ་བ་མངོན་སུམ་དུ། །མཐོང་ཡང་མི་འཇིགས་བརྒྱ་ལམ་ན། །
འཇིགས་ཀྱང་དེ་རྒྱུ་གཏོང་མི་བྲ། །ཀུན་གཞིའི་ཞིང་ལ་དགེ་སྡིག་ལས་ཀྱི་ས་བོན་གང་
བཏབ་པ། །ཆུང་ཡང་བསྐལ་བརྒྱར་མི་འདྲུལ་རྐྱེན་དང་ཚོགས་ཤིང་དུས་བབ་ཚེ། །
བདེ་དང་སྡུག་བསྔལ་འབྲས་བུ་སོ་སོར་མི་འཆོལ་སྨིན་གྱུར་ཏེ། །ཨེ་མ་མྱོང་བྱའི་ལས་
འདིས་འཇིག་རྟེན་ཀུན་ལ་མེལ་ཚེ་བྱེད། །ཕྱིར་མར་ངུ་ཞིང་སྡུག་བསྔལ་མྱོང་བའི་
ལས། །ད་ལྟ་རྒོད་ཅིང་བསོག་པ་འདི་དག་ནི། །དུས་འདིར་གོ་ས་ཇི་ལྟར་མཐོ་བཞིན་
དུ། །སླད་ནི་འོག་ཏུ་ལྟུང་བའི་གཡང་ས་ཟབ། །ཨ་ཡེ་མཐོན་པོའི་མཐའ་རྒུད་སྐྱེས་
མཐར་འཆི། །བསོགས་པའི་མཐའ་འཛད་འདུས་པའི་མཐའ་འབྲལ་ཞེས། །འཁོར་
བའི་མཚན་ཉིད་འདྲེན་པས་གང་གསུངས་པ། །དེ་དེ་འདི་ན་མངོན་སུམ་ཉིད་དུ་
སྣང་། །གཙང་སྤྱོད་ཚངས་པའི་བུ་ཡི་ཕྲག་པ་ན། །རྣམ་པར་བམ་པའི་ཁྱི་རོ་ཇི་བཞིན་
དུ། །ལུས་ཅན་སྡུག་བསྔལ་གྱིས་མནར་ཁུར་འདི་ནི། །བཟོད་མེད་ཐབས་བྲལ་ཡིད་
ཀྱི་སྟེང་ན་ལྕི། །དེ་ལྟ་མོད་ཀྱང་སེམས་ཅན་རྣམས། །རང་རང་ལས་ལ་སྤྱོད་པ་ནི། །
273.



རྒྱལ་བའི་མཐུས་ཀྱང་ཟློག་དཀའ་ན། །འུ་བུས་དེ་ལ་བྱར་ཅི་མཆིས། །སྲིད་པ་ལས་
གཟུགས་ཀུན་སྣང་མེ་ལོང་ན། །མཐོ་དམན་བདེ་སྡུག་འབྱོར་དབུལ་སྣ་ཚོགས་པའི། །
རི་མོ་ངེས་མེད་འཆར་འདི་དཔྱོད་ཤེས་ལ། །ངེས་འབྱུང་སྟོན་པའི་བླ་མ་བཟང་བོར་
སྣང་། །དེས་ན་བློ་མིག་ཨུཏྤལའི། །འདབ་མ་བཞིན་དུ་ཡངས་ཁྱོད་ཀྱིས། །སྣང་ཚུལ་
འདི་དག་རང་རྒྱུད་རྟ། །ཐར་ལམ་གཞུག་པའི་ལྕག་མཛོད་ཅིག །རང་རེ་བགྲང་བྱའི་
ལ་ལུང་མང་བགྲོད་ཟིན། །འཇིགས་ཆེན་ཆུ་བོ་བརྒལ་ལ་ད་ཉེ་བས། །སྐྱབས་འགྲོའི་
གྲུ་གཟིངས་སྨོན་ལམ་རླུང་དར་ཅན། །ཉེར་བསྡོགས་བགྱིད་ལ་བརྩོན་པ་གློད་མི་
འཚལ། །དེང་གི་མི་རྣམས་ཕལ་ཆེར་ནི། །གསར་བ་གསར་བའི་ལང་ཚོ་སྲིད། །ཡུན་
དུ་འདྲིས་པའི་རྒན་བྱད་ལ། །ཞེན་ལོག་སྡང་མིག་སྟོན་པར་བྱེད། །འུ་ཅག་གཞོན་ནུ་
སོ་དཀར་ནས། །རྒན་པོ་སྐྲ་དཀར་གྱུར་གྱི་བར། །ཕུན་ཚོགས་མཛའ་གཅུགས་འགྱུར་
མེད་པ། །ས་ལེ་སྦྲམ་གྱི་ངང་ཚུལ་བཟུང༌། །ད་དུང་མཆོག་གསུམ་ཐུགས་རྗེའི་ཉི་འོད་
ཀྱིས། །འཚོ་བའི་པདྨ་རིང་དུ་བསྲིངས་པ་ལས། །འཕྲིན་ཡིག་བུང་བ་འཕྲོ་འདུའི་
དབྱངས་སྙན་པོས། །ཡང་ཡང་རྣ་བའི་དགའ་སྟོན་སྤེལ་བར་འདུན། །མནྡ་ར་ཡི་དོ་
ཤལ་གྱིས་སྒེག་པའི། །འཆི་མེད་བུ་མོའི་མཚར་སྡུག་ལང་ཚོ་ཡིས། །ཡིད་ཀྱི་བརྟན་པ་
འཕྲོག་པར་མི་འགྱུར་བའི། །སྐྱེ་བོ་དེ་ནི་མ་ནིང་ཉིད་དུ་ཟད། །དེ་བཞིན་དབྱངས་
ཅན་དགའ་བྱེད་སྤེལ་ལེགས་ཀྱི། །སྙན་ཚིག་སྒྲ་དབྱངས་རྒྱ་མཚོའི་པི་ཝང་གླུས། །
བདུད་རྩིའི་ཡོལ་གོར་འཇུག་པར་མི་བགྱིད་པའི། །སྒྲ་འཛིན་དེ་ཡང་བེམ་པོའི་རང་
བཞིན་ཉིད། །སྦྲང་འཛིན་གྱིས་ནི་བུང་བ་དང་། །པདྨའི་མཚོ་ཡིས་ངང་པ་བཞིན། །
བློ་ལྡན་ཡིད་ཀྱི་གཉིས་འཐུང་ནི། །སྙན་ངག་ལྕགས་ཀྱུས་འདྲེན་པར་བྱེད། །དེ་ཕྱིར་
རང་ཉིད་སྐྱོ་བ་སངས་པ་དང་། །བློ་གྲོས་ལྡན་ཁྱོད་མགུ་བ་བསྐྱེད་པའི་ཆེད། །སྙན་ངག་
བུང་བའི་དབྱངས་དང་འགྲོགས་པ་ཡི། །ཆབ་ཤོག་མེ་ཏོག་ཆུན་པོ་འདི་སྤེལ་ཏེ། །ལྕགས་
274 -



ཕོ་སྤྲེལ་གྱི་གནམ་ལོའི་ལང་ཚོ་དག །གསར་བ་གསར་བའི་དགའ་སྟོན་བཀྲ་ཤིས་ཀྱི། །
སྣང་བ་དཀར་པོ་ཆེར་རྒྱས་མ་གྷ་ཡི། །དགའ་བ་དང་བོའི་ཚེས་ལ་དགེ་བར་སྤྲིངས། །
ང བ ད་ ན་
ས་གནང་ ་ ་ ་ ་
དེ་
པ་
ཕ275



དྲག་པོ་ཞེས་པ་ལྕགས་ཕོ་སྤྲེལ་ལོ་ཁྱབ་བདག་བླ་མ་སྟག་ཕུ་བའི་
སྤྲུལ་སྐུ་རིན་པོ་ཆེར་ཕུལ་བའི་ཆབ་ཤོག་
དཔའ་བོའི་ཅང་ཏེའུ།
བདེ་སྟོང་ཟུང་འཇུག་རྡོ་རྗེའི་ཕོ་བྲང་དབུས། །བདེ་ཆེན་བདུད་རྩིའི་བཏུང་བར་
རྟག་རོལ་ཞིང་། །བདེ་བའི་ཡུམ་མཆོག་ཆོས་དབྱིངས་མར་འཁྱུད་པ། །བདེ་མཆོག་
འཁོར་ལོའི་མགོན་གྱི་ཞབས་པད་དྲུང་། །ཞུ་གསོལ་དེང་དུས་བཅུ་དྲུག་དགའ་བའི་ཆ། །
ཡོངས་སུ་རྫོགས་པའི་ཉིད་སྐུའི་ཟླ་བ་ནི། །མཁའ་འགྲོའི་རྒྱུ་སྐར་གྲངས་མེད་མགོན་པོ་
རུ། །གཟི་བྱིན་འོད་དཀར་ལྷམ་མེར་བཞུགས་པ་ནས། །རྗེས་བརྩེའི་གསུང་འཕྲིན་ག་བུར་
ཟེར་ཕྲེང་གིས། །བདག་ཡིད་ལྡུམ་རའི་རྨོངས་མུན་དྲུང་ཕྱུངས་ཏེ། །སྤྲོ་དགའི་ཀུ་མུད་
ཕང་ཕུང་བཞད་མཛད་པའི། །བཀའ་དྲིན་ནམ་ཡང་གཞལ་དཀའི་གནས་སུ་གྱུར། །འདི་
ན་རྒན་པོ་རྟག་པར་འཛིན་མལ་དུ། །བགྲང་བྱའི་གོས་ཧྲུལ་བརྩེགས་པའི་ལྗིད་ཀྱིས་
ནོན། །བྲོ་ནད་ཟུག་རྔུས་མནར་བཞིན་ཚེ་ཡི་ལྷག །སྣུམ་ཟད་མར་མེ་ལྟ་བུར་སྤྱོད་ཅིང་
འཚོ། །དེང་དུས་ཐུབ་བསྟན་རིན་ཆེན་ཤིང་རྟ་ནི། །སྙིགས་མའི་འདམ་དུ་ཆེས་ཆེར་བྱིང་
པའི་སྟེང་། །ལུས་མེད་ལུས་ཅན་ཟོལ་བརྟེན་དྲེགས་ལྡན་འགས། །བསམ་སྦྱོར་ངན་པའི་
རྡོ་བ་སྤུངས་པས་ནོན། །ཚུལ་འདི་བཟོད་མེད་ཐབས་བྲལ་སེམས་ཀྱི་སྟེང་། །གཙང་སྤྱོད་
བྲམ་ཟེའི་ཕྲག་པར་བམ་རོ་བཞིན། །ལྕི་ཡང་བློ་བརྩོན་ལང་ཚོ་འགྲན་བཞིན་དུ། །ཟད་
པའི་སྟོབས་མེད་བདག་འདྲས་ཅི་བྱར་མཆིས། །དམ་ཆོས་འཛིན་པའི་སྨོན་ལམ་བདུད་
རྩི་ཡི། །བཅུད་ལེན་གྲུབ་པ་མཐུ་སྟོབས་ནུས་པའི་རྩལ། །ཡོངས་སུ་རྫོགས་པའི་དཔའ་ཆེན་
- 276 -



སྙིང་སྟོབས་ཅན། །ཁྱོད་འདྲར་རང་གི་ལས་སུ་བབ་པ་ཉིད། །དེ་ཕྱིར་དཀོན་མཆོག་གསུམ་
གྱི་དབུ་འཕང་ལ། །འཕོང་སྟེགས་འཆའ་བའི་མ་རུངས་རྩྭ་སྦུར་རྣམས། །སྙིང་རྗེ་འཐོར་
བྱེད་ཤུགས་ཀྱིས་སྦྱར་བ་ཡི། །དྲག་སྦྱོར་བྱིན་ཟས་ཐལ་བར་མྱུར་རློག་ལ། །ཐུབ་བསྟན་
ནོར་བུ་སྐལ་ངན་རྡུལ་ཕུང་གིས། །ནོན་འདི་ཐབས་མཁས་སྟོང་ཕྲག་ཕྱག་བརྐྱང་བས། །
འདོན་པའི་དུས་ལ་བབ་ཅེས་མཁྱེན་བརྩེའི་སྤྱན། །སྟོང་ལྡན་འཕགས་མཆོག་ཁྱེད་ལ་གླེང་
གསོལ་ལོ། །རྙེད་དཀའི་དལ་འབྱོར་ལུས་རྟེན་སྟོང་བ་རུ། །ཟད་པའི་རྒན་པོ་མཐོར་བྱེད་
མཆེ་བའི་རྩེར། །ངལ་བསོ་བགྱིད་བདག་འདི་སྣང་བཀྲ་ལམ་པ། །ཐིབ་ཀྱིས་ནུབ་ནས་
རྒྱུས་མེད་ཡུལ་འཁྱམས་ཚེ། །བརྩེ་ལྡན་ཁྱེད་ཀྱི་སྤྲུལ་བའི་བསུན་མ་ཡིས། །འཁྲིད་པར་རེ་
འོ་དུས་དེར་ཐུགས་རྗེའི་མཐུ། །མ་བརྟུལ་མཁའ་སྤྱོད་དག་པའི་ཞིང་དྲོངས་ལ། །རྡོ་རྗེའི་
བཙུན་མའི་སྲས་སུ་བསྐྲུན་པར་མཛོད། །སླད་ཀྱང་གང་ལ་རེག་པའི་རྡུལ་ཙམ་ཡང་། །ལྷ་
མིའི་མཆོད་གནས་གྱུར་པའི་ཞབས་ཟུང་ནི། །རྡོ་རྗེའི་སྐྱིལ་ཀྲུང་གཅིག་གིས་རྡོ་རྗེའི་ཁྲིར། །
བསྐལ་པ་རྒྱ་མཚོ་བར་དུ་བརྟན་བཞུགས་ལ། །བདུད་ཀྱི་རུ་མཚོན་སློང་བ་མེད་པར་
བསྙལ། །ཆོས་ཀྱི་རྒྱལ་མཚན་ནམ་ཡང་མི་ནུབ་བསྒྲེང་། །ཐུགས་རྗེའི་གདུགས་
དཀར་སྲིད་གསུམ་བླ་ན་འཁོར། །ཕན་བདེའི་གྲིབ་བསིལ་ཀུན་ཏུ་དབབ་པར་གསོལ། །
བདག་ལུས་སྟོན་མཇུག་མེ་ཏོག་འདི་ཉིད་ནི། །རྣམ་ཤེས་བུང་བས་ཇི་སྲིད་མ་བཏང་བ། །དེ་
སྲིད་ཐུགས་རྗེ་ཉི་མའི་དཀྱིལ་འཁོར་ལས། །གསུང་འཕྲིན་འོད་ཟེར་ཆད་མེད་སྤྲོ་བས་
སྐྱོངས། །དེ་སྐད་མདོ་སྨད་སྨན་ལྗོངས་ནས་འཕུར་བའི། །འཕྲིན་ཡིག་སྨྲ་མཁས་ནེ་ཙོ་ཁྱོད་
སོང་ལ། །ཁོ་བོས་གང་བསླབ་རྗེས་སུ་ཟློས་པའི་མཆིད། །དཔའ་བོ་ཚོགས་རྗེའི་སྙན་དུ་
འབུལ་བར་གྱིས། །ཞུ་ཡིག་གཟིགས་རྟེན་མཚོན་པར་གོང་ནས་གནང་བའི་དཀར་ཡོལ་ཁྱད་
མཚར། མཛོད་གོས་ཡུག བཀྲ་ཤིས་རྟགས་ཀྱིས་སྤྲས་པའི་དར་དཀར་བཅས་གུས་པས་ཕུལ།
277 -



དཔལ་ཆོས་མཁན་ཆེན་དགེ་འདུན་རྒྱ་མཚོའི་
སྤྲུལ་པའི་སྐུ་ནས་ཆབ་ཤོག་སྙན་ངག་
བྱུང་བའི་ལན་ཐོལ་སྐྱེས་མྱུ་གུ།
དགེ་འདུན་རྒྱ་མཚོའི་གཙུག་རྒྱུན་མཁས་གྲུབ་ཆེ། །གཞོན་ནུའི་ཟོལ་གྱིས་ཞིང་
འདིར་སླར་བྱོན་པ། །མཆོག་གི་སྤྲུལ་སྐུ་དམ་པའི་རང་རྟགས་ཅན། །བསྟན་འགྲོའི་
ཕན་བདེ་སྤེལ་ལ་ཆོས་དེའི་དྲུང་། །རྣམ་དཔྱོད་ལྷ་ཡི་སྐྱེད་ཚལ་ལས། །འོངས་པའི་
འཕྲིན་ཡིག་མེ་ན་ཀཱ ས། །ཁྱོད་དྲུང་ཆོས་ཀྱི་མདུན་ས་རུ། །སྙན་ངག་གླིང་བུ་བསྒྱུར་
འདི་གསོན། །དགེ་ལུགས་ཆུ་གཏེར་ཐུགས་བསྐྱེད་རི་དབང་གིས། །བསྲུབས་ལས་ཉེར་
བལྟམས་གཟུགས་སྐུའི་ཟླ་ཤེལ་ནི། །ཉེ་ཞོའི་སྤྲིན་གྱི་སྒྲིབ་གཡོགས་མི་འཛིན་པར། །
ལང་ཚོའི་དཀྱིལ་འཁོར་རྫོགས་པའི་དཔལ་ངོམ་ཞིང༌། །རྒུད་པའི་ཚ་གདུང་དྲུང་
ནས་འབྱིན་པ་ཡི། །རྣམ་དཀར་འཕྲིན་ལས་ག་བུར་ཐིགས་ཕྲེང་གིས། །སྡེ་ཆེན་ཆོས་
ཀྱི་སྐྱེད་ཚལ་ཡངས་པ་དེའི། །བསྟན་སྲིད་ཀུནྡ་ཉམས་མེད་སྐྱོང་བ་ནས། །དོན་བཟང་
སྦྲང་རྩིའི་ཐིག་ལེས་ཡོངས་གང་བའི། །སྡེབ་ལེགས་སྙན་ངག་པདྨ་དཀར་པོའི་ཕྲེང་། །
མཛའ་གཅུགས་སོར་མོས་བསྟར་ཏེ་སྤྲིངས་པ་འདིར། །སོན་པས་སྤྲོ་དགའ་དབྱར་
མཚོར་འགྲན་བཞིན་འཕེལ། །འདི་ན་མི་མཐུན་འབྱུང་བཞིའི་འཁྲུགས་ལོང་གི །རྟེན་
དུ་གྱུར་པ་ལུས་ཀྱི་ཁང་ཧྲུལ་ནི། །འགྱེལ་ལ་ཕྱོགས་ཀྱང་གསལ་རིག་ཁྱིམ་བདག་གིས། །
མ་ཚོར་རྟག་འཛིན་མལ་དུ་བག་ཕེབས་གནས། །དེང་དུས་དམ་པའི་སྐྱེས་སྤྲུལ་འདི་
དག་ནི། །སྔོན་སྦྱངས་ཡོན་ཏན་སྙིགས་དུས་བཟུང་དཀའ་བ། །དགོངས་ནས་དག་ཞིང་
- 278 -



བཅོལ་ཏེ་སྐུ་རྐྱང་གིས། །བྱོན་པ་ཤ་སྟག་ཕྱིར་ན་ཐུགས་ལས་ཆུང་། །ཁྱོད་ནི་ད་ལྟའི་
ངང་ཚུལ་འདིར་དཔགས་ན།།ལུང་རྟོགས་ནོར་ལ་ཧ་ཅང་སྲེད་དྲགས་པས། །སྔ་མའི་
དུས་ཀྱི་གསང་མཛོད་གོང་མེད་དུ། །བསྣམས་ནས་བྱོན་པའི་ངོ་མཚར་ཅན་དུ་ངེས། །
དེ་ཕྱིར་རྣམ་གཡེང་རྐུན་པོར་སྔར་ཡོད་ཀྱི། །ལུང་རྟོགས་ནོར་རྣམས་འཆོར་བ་མེད་
པའི་སྟེང་། །གསར་བའི་ཡོན་ཏན་བྱེ་བསོག་ཕུལ་བསོག་གི །བརྩོན་པ་བརྟན་ལ་ཆོས་
ཀྱིས་ཕྱུག་པར་མཛོད། །འཆལ་གཏམ་མང་དུ་སྤྲོས་ལ་དགོས་པ་ཅི། །དོན་གྱི་སྙིང་བོ་
རྒན་པོའི་ཁ་ཆེམས་འདི། །ཐུགས་གསང་དཔལ་བེར་ཆོངས་ལ་མཛད་པ་ཀུན། །བསྟན་
འགྲོའི་སྨན་ཡོན་ཁོ་ནར་འགྱུར་བ་མཛོད། །དེ་སྐད་ཟག་ཕུང་ནད་ཀྱིས་བྲོ་འཚལ་
བས། །མལ་དུ་ཉལ་ཀྱང་མགོ་བོ་གཟེངས་བསྟོད་དེ། །ཚིག་དང་ཡི་གེ་འཁྲུགས་པའི་
ལྡབ་ལྡིབ་གཏམ། །ཉུང་ངུ་སྤེལ་འདིར་དགོངས་ཁྲེལ་མི་འཇུག་འཚལ། །དུས་ཀྱི་ཕོ་
ཉ་དབང་བོ་ཆེས། །རེ་ཞིག་ཁོ་བོ་མ་ཁྲིད་ན། །སླར་ཡང་ཕན་ཚུན་ཞལ་འཛོམ་སྟེ། །ཆོས་
ཀྱི་གསུང་གླེང་བགྱིད་པར་སྨོན། །འཕྲིན་ཡིག་པདྨར་སྤྱན་རས་ཀྱི། །བུང་བ་གཡོ་
བའི་རྟེན་མཚོན་པར། །མཆོད་ཞལ་བཅུད་ཀྱིས་ལེགས་བཀང་བ། །འཇམ་མཉེན་
དར་དཀར་བཅས་པ་འབུལ། །
279 -



མཆོད་རྟེན་ཐང་བཀྲ་ཤིས་དར་རྒྱས་གླིང་གི་ཁྲི་ཟུར་རྒྱུ་ཏིག་
ཞབས་དྲུང་ནས་ཁོ་བོས་བརྩམས་པའི་ལྕང་སྐྱ་རྡོ་རྗེ་
འཆང་གི་རྣམ་ཐར་ལ་བསྔགས་བརྗོད་དང་བཅས་
སྙན་ངག་གི་ཆབ་ཤོག་ཕུལ་བའི་ལན་དུ་སྤྲིངས་
པ་ཉིན་སྐར་མཐོང་བའི་མཚར་གླུ།
ཆོས་དབྱིངས་ཟད་མི་ཤེས་པའི་ཆུ་གཏེར་ལས། །འཕྱུར་བའི་རྒྱལ་བ་ནམ་
མཁའ་ཁྱབ་པའི་སྤྲིན། །བཀྲ་ཤིས་འབྲུག་གི་དབྱངས་སྒྲོགས་དངོས་གྲུབ་ཆར། །ལྷུག་
པར་འཇོ་བས་ཁྱོད་ལ་དགེ་ལེགས་སྩོལ། །མཆོག་གསུམ་ཐོར་ཅོག་སྤྱི་བོར་ལེགས་
བཅིངས་བསླབ་གསུམ་ཀ་ཤིའི་ར ས་གོས་གྱོན། །བསྡུ་བཞིའི་ལོ་འདབ་རབ་རྒྱས་
ཚད་མེད་རྣམ་བཞིའི་ནགས་ཁྲོད་ཉམས་དགར་རྒྱུ། །ལམ་ལྔའི་ཆུ་ཀླུང་གཙང་མའི་
ངོགས་སུ་དུག་ལྔའི་དྲི་མ་འཁྲུད་ལ་བརྩོན། །རིགས་དྲུག་འདྲེན་ལ་ཆོས་པའི་དྲང་སྲོང་
ཕྱིན་དྲུག་ཉམས་ལེན་ཅན་ཁྱོད་གསོན། །དེང་དུས་གངྒཱའི་སྲིང་མོ་དལ་འགྲོ་མ། །ཀླུང་
ཆེན་འཇུ་ལག་འགྲམ་གྱི་སའི་ཐིག་ལེར། །ལས་ཅན་བསོད་ནམས་ཞིང་དུ་ཆགས་
པའི་སྡེ། །བཀྲ་ཤིས་དར་ཞིང་རྒྱས་པའི་ཆོས་གྲྭ་ན། །སྐབས་འགར་དཔྱད་སྒོམ་རི་ཀླུང་
ཀུན་ཉུལ་ཞིང་། །ལ་ལར་འཇོག་སྒོམ་བྲག་ཕུག་དབེན་པར་མནལ། །ཕལ་ཆེར་སྡེ་སྣོད་
གསང་ཚིག་བཟློ་བཞིན་དུ། །མ་ཆགས་འཕགས་རིགས་ལ་གནས་འཚོ་གཞེས་ངོས། །
མོས་པའི་སེམས་ཀྱི་རིལ་བ་སྤྱི་བླུགས་ནས། །སྤྲིངས་ཡིག་སྙན་ཚིག་ཡིད་འཕྲོག་ཨགྷའི་
རྒྱུན། །མང་ཐོས་ལང་ཚོ་ཡོལ་བའི་གཉིས་སྐྱེས་ཀྱི། །སྙིང་ག་བསིལ་བའི་ཆབ་ཏུ་སྤྲིངས་
པ 280 -



པས་ཚིམ། །འདི་ན་ལང་ཚོའི་རྩི་བཅུད་ཆེས་བྲི་བ། །རྒན་ལུས་གྱོ་མོའི་ཀོང་བུར་རྟེན་
འཆའ་བའི། །འཚོ་སྲོག་ལྷག་མར་གྱུར་པའི་མར་མེ་ནི། །མནལ་བྱེད་དུས་རླུང་ལྡང་
དང་མ་ཕྲད་ཀྱང་། །གཞན་གྱི་ཕུན་ཚོགས་འོད་སྣང་མི་བཟོད་པའི། །འགྲོ་ངན་ཕྱེ་ལེབ་
འགའ་ཡི་ཕྲག་དོག་གི །འདབ་མ་བསྐྱོད་པའི་རླུང་གིས་ལྷབ་ལྷུབ་ཏུ། །གཡོ་བས་རྣལ་
དུ་གནས་པའི་གོ་སྐབས་འཕྲོག །ཀྱེ་མ་ལུང་རྟོགས་ཆུ་ཁུར་དང་བྲལ་བའི། །སྐྱེས་སྤྲུལ་
མཚམས་སྤྲིན་ཐོལ་བྱུང་རྡོལ་བ་མང་། །ཀུན་གྱི་བླ་ན་འཁྲིགས་པས་ཐུབ་བསྟན་གྱི། །
ཉིན་བྱེད་ནུབ་པར་ཉེ་བ་མཚོན་བྱེད་ཅིང་། །སྙིགས་མའི་རང་རྟགས་དགུང་ཐུན་གྲིབ་
སོ་ཡི། །ཕྱོགས་ཀུན་ནོན་པའི་སྐལ་ངན་འདི་འདྲའི་དུས། །ལེགས་བཤད་ཉི་འོད་སྲོག་
ཞུ་ཐོད་འཆིངས་པའི། །གཟུར་གནས་ས་འཛིན་སྐལ་དབང་མཐོ་བ་དཀོན། །དེའི་ཕྱིར་
ཁོ་བོའི་རྣམ་དཔྱོད་སོར་མོ་ཡིས། །དམ་པའི་རྟོགས་བརྗོད་ནོར་བུའི་རྒྱུན་སྤེལ་ཏེ། །
དགེ་ལྡན་བསྟན་པའི་མཆོད་སྡོང་མཛེས་བྱས་ཀྱང་། །དེ་ཡི་ངོ་མཚར་མཐོང་བ་འདི་
ན་སུ། །འོན་ཀྱང་དྲན་དབང་ཁྱོད་ཀྱི་བློ་གྲོས་མིག །པདྨའི་འདབ་ལྟར་ཡངས་པས་
ལེགས་བཤད་འདིའི། །ཚིག་དང་དོན་གྱི་ཁྱད་ཆོས་ལེགས་མཐོང་ནས། །བསྔགས་
བརྗོད་སིལ་སྙན་དཀྲོལ་བ་དེང་ཐོས་པས། །ཨེ་མ་དུས་སྙིགས་མུན་པའི་ཁྲོད་འདིར་
ཡང་། །ལེགས་ཉེས་རི་མོ་ཇི་བཞིན་གསལ་ནུས་པའི། །རྣམ་དཔྱོད་སྒྲོན་མེ་འདེགས་
བཟོད་འགའ་མཆིས་ཞེས། །དགའ་བའི་བཞིན་རས་བཅོ་ལྔའི་ཟླ་ལྟར་འཛུམ། །ཀྭ་ཡེ་
ད་ནི་ལང་ཚོ་མཐོན་པོ་སོན། །ཁ་འཆལ་སྨྲ་བ་མང་བས་ཅི་ཞིག་བྱ། །ག་ཤེད་ཅིག་
ནས་བསུན་མ་སླེབ་ཉེ་བས། །ང་ཅག་ཕྱི་མའི་ལམ་རྒྱུགས་སྒྲུབ་རེ་རན། །ཅ་ཅོའི་ལོང་
གཏམ་ཁོ་ནས་དུས་འདའ་ཞིང་། །ཆ་ལུགས་ཞི་དུལ་ཟོལ་གྱིས་གཞན་སྣང་འབྲང་། །
ཇ་སོགས་འདོད་ལ་སྲེད་བཞིན་གློ་བུར་དུ། །ཉ་ལྟར་འཆི་བདག་ལྕགས་ཀྱུས་འཛིན་
གྱིས་དོགས། །ཏ་ཐཱ་ག་ཏའི་བཅས་པ་ཁྱད་བསད་ན། །ཐ་ཆད་ངན་སོང་སྡུག་བསྔལ་
281 -



མྱོང་ངེས་པས། །ད་ལྟ་བག་ཡོད་དྲན་ཤེས་ལེགས་བསྟེན་ནས། །ན་འཆི་བྱུང་ཚེ་འགྱོད་
མེད་གདེངས་ཡོད་བྱ། །པ་རི་པི་རི་འདུ་འཛིའི་དབང་གྱུར་ནས། །ཕ་རོལ་འདུན་མ་
ནམ་ཡང་མ་བསམ་ན། །བ་ལང་རྣམས་དང་ཁྱད་པར་མ་མཆིས་པས། །མ་ཡེངས་
དམ་ཆོས་ཚུལ་བཞིན་སྒྲུབ་ལ་འབུངས། །ཙ་ཀོ་ར་ལྟར་དབེན་པར་མི་སྡོད་པར། །ཚ་
ལུའི་བྱ་བཞིན་གྲོང་ཡུལ་ཀུན་ཉུལ་ཏེ། །ཛ་ཧཱུྃ་ཕཊ་ཀྱི་དྲག་སྔགས་བགྲང་བའི་
མཐརེ། །ཝ་སྐད་འདོན་དགོས་བྱུང་ན་ངོ་ཡང་ཚ། །ཞྭ་དང་གོས་ཧྲུལ་ཟོ་མདོག་གཟི་
བརྗིད་ཞན། །ཟ་མ་ཆུ་རྡོར་ཙམ་ལས་མ་འབྱོར་ཀྱང་། །འ་ཅག་ཆོས་ལ་མི་ཚེ་བསྐྱེལ་
ནུས་ན། །ཡ་མཚན་དེ་ལས་ཆེ་བ་ཅི་ཞིག་ཡོད། །ར་བ་ཁང་ཁྱིམ་ལེགས་ཤིང་ནོར་རྫས་
ཀྱིས། །ལ་ལུང་བཀང་ཡང་འཆི་ཚེ་གཞན་ལྟ་ཞོག །ཤ་ཁྲག་ལུས་ཀྱང་མི་འདོར་དབང་
མེད་པས། །ས་ཕུག་འགྲིམ་ནས་འདོད་ཆུང་ཆོག་ཤེས་བསྟེན། །ཧ་ཅང་ཚིག་རྩོད་ཁོ་
ནར་མི་ཞེན་པར། །ཨ་སྲ་ཏ་འདྲའི་ཟབ་དོན་ལེགས་མཉན་ནས། །ཧ་ལོའི་མེ་ཏོག་
བཞད་པའི་རི་སུལ་དུ། །ཨ་དོན་སྐྱེ་མེད་སྒོམ་ན་དོན་ཆེན་འགྲུབ། །དེ་སྐད་དྲང་སྲོང་
མཆོག་རྣམས་ཀྱིས། །མྱང་འོས་དོན་གྱི་རོ་མངར་ཅན། །འཕྲིན་ཡིག་ཨ་མྲ་བདག་བློ་
ཡི། །བཟའ་ཤིང་ར་བར་སྨིན་འདི་འབུལ། །ཞེས་ལྷ་རྫས་ཨ་ཡུ་ཤི། བགྲང་ཕྲེང་རྒྱུན་ལྡན་
བཅས་ཆོས་གྲྭ་ཆེན་པོ་བྱམས་པ་གླིང་ནས་སྤྲིངས།
- 282 -



རང་ལོ་རེ་བཞི་བ་ལྕགས་སྤྲེལ་ལོ་སློབ་མ་མང་བོ་ལ་དགེ་ལྡན་སྙན་
བརྒྱུད་ཕྱག་རྒྱ་ཆེན་པོའི་ཁྲིད་ཐོག་སྐབས། འཚུབ་ལྷོང་གི་
པས་བྲོ་འཚལ་བར། ཧལ་ཧ་ཨེ་རྟེ་ནི་ཆོས་རྗེས་རིམ་
འགྲོར་དམིགས་ནས་གཅོད་བཏང་ན་ཇི་འདྲ་ཡོང་
གི་ཡི་གེ་ཚིགས་བཅད་བྱུང་བའི་ལན་དུ་བྲིས་པ།
བཤེས་གཉེན་ཞལ་གྱི་པདྨོ་ལ་ཆགས་པའི། །ལེགས་བཤད་སྦྲང་རྩིས་མྱོས་པའི་
བྷམ་རས། །དོན་ལྡན་གཏམ་གྱི་དར་དིར་གླུ་ལེན་པར། །འགྲོན་པ་བཞིན་དུ་བདག་
ཀྱང་དབྱངས་འདི་སྒྲོགས། །འཇམ་མགོན་བླ་མའི་སྙན་བརྒྱུད་ཡིད་བཞིན་ནོར། །དེང་
དུས་ས་འོག་གཏེར་གྱི་གོ་འཕང་འཛིན། །རྟོག་གེའི་སྤྱན་ལྡན་དག་གིས་མ་གཟིགས་
པ། །བླུན་པོ་དམུས་ལོང་བདག་འདྲས་ཇི་ལྟར་མཐོང་། །འོན་ཀྱང་ཚོང་དཔོན་
མཁས་པའི་རང་གི་བུར། །ནོར་བུའི་མཚན་ཉིད་འདོམས་པ་ཇི་བཞིན་དུ། །བླ་མས་
རང་ལ་གསུང་པའི་རྗེས་ཟློས་ཙམ། །ཉན་པོ་དུ་མའི་རྣ་བར་ཁོ་བོས་བསྒྲགས། །དེང་
དུས་འདི་ན་སློབ་མའི་ཟོལ་འཛིན་པ། །ལུས་ཀྱི་རྣམ་འགྱུར་གུས་པ་ལྟར་སྟོན་ཀྱང་། །
སེམས་ཀྱི་བླ་མའི་མགོ་ལ་རྐང་བའི་རྟེན། །འཆའ་བར་བྱེད་པའི་ཕུང་འདྲེ་གཡོ་ཅན་
མང་། །དེ་ཕྱིར་སྣོད་དང་ལྡན་མིན་མ་བརྟག་པར། །གསང་ཆོས་ཁྲོམ་བསྒྲགས་བགྱིས་
པའི་རྐྱེན་དེ་ཡིས། །སྔོན་གྱི་ལས་ངན་བསྐུལ་ཏེ་བདག་གི་ལུས། །ཉིན་ཞག་འགའ་
ཙམ་ཤིན་ཏུ་བྲོ་འཚལ་གྱུར། །ནད་གདོན་བར་ཆད་སྤྲིན་ཕུང་ཆེར་འཐིབས་ཀྱང་། །
གཅོད་དམིགས་རླུང་གིས་འཐོར་བར་མི་ནུས་མེད། །སྐྱེས་མཆོག་ཁྱེད་ཀྱིས་ཚུལ་དེ་
-283-



སྒྲུབ་ན་བདག །ཟླ་བ་གཟའ་ལས་གྲོལ་ལྟར་འགྱུར་བར་ངེས། །དེ་ཕྱིར་སྟོང་བའི་
མཁའ་ལ་སྙིང་རྗེ་སྤྲིན། །དཀྲིགས་ལས་ཕཊ་ཀྱི་འབྲུག་སྒྲ་སྒྲོགས་དང་ལྷན། །དམིགས་
གནད་ཟབ་མོའི་ཐོག་ཆར་ཕབ་པ་ཡིས། །བདག་འཛིན་འགོང་པོའི་ཆོ་འཕྲུལ་ཀུན་
ཆོམས་ཤིག །དེའི་མཐུས་ཉེ་ཞོའི་སྤྲིན་དང་བྲལ་བ་ཡི། །བློ་བཟང་ཆོས་ཀྱི་ཉི་མ་འོད་
འབར་བས། །སླར་ཡང་ཁྱེད་ཅག་སྣོད་ལྡན་པདྨའི་ཚོགས། །ཟབ་གདམས་སྦྲང་རྩིའི་
ཐིག་ལེས་གདམས་པར་བགྱིད། །ལུས་ཀྱི་ཁང་ཧྲུལ་རིམས་ཆམ་ཐིགས་པ་ཡིས། །གདུང་
ཡང་གསལ་རིག་སེམས་ཀྱི་ཁྱེའུ་ནི། །རང་རྩལ་ཉམས་པ་མེད་ཕྱིར་ཤུགས་འབྱུང་
གླུ། །བྲག་ཆའི་སྒྲ་བརྙན་འདྲ་བ་འདི་བླངས་སོ། །
ཀ 284



མཆོད་རྟེན་ཐང་ཆོས་སྡེ་བཀྲ་ཤིས་དར་རྒྱས་གླིང་གི་ཁྲི་ཟུར་བསྔགས་ངོས་
ཡོན་ཏན་གྱི་གཏེར་མཛོད་འཛིན་པ་ཚང་ང་ཞབས་དྲུང་ནས། རྩིས་ཀྱི་
བསྟན་བཅོས་མཁས་པའི་སྙིང་ནོར་གྱི་སྟེང་ནས་ས་རིས་ཡོངས་སུ་
རྫོགས་པར་བསླབ་སྦྱངས་བྱང་ཆུབ་སྟེ་ལྕགས་སྤྲེལ་ལོའི་ཛ་ཐོ་
སྤེལ་བར་ལེགས་སྐྱེས་བཅས་སྤྲིངས་པའི་ཆབ་ཤོག་
གསར་སྨིན་ཨ་མྲའི་རོ་མངར།
མདོ་སྔགས་ཐ་སྙད་རིག་གནས་ཀྱི། །ཉི་ཟླ་རྒྱུ་སྐར་ཇི་སྙེད་གཟུགས། །མཁྱེན་
ཡངས་ཀུན་གསལ་མེ་ལོང་དུ། །གསལ་རྫོགས་བཀྲ་བ་གང་དེ་ལ། །ཆོས་བརྒྱད་ཟློས་
གར་བསྒྱུར་མཁས་པས། །ཀུན་གྱིས་བསྙེན་བཀུར་ཡུལ་གྱུར་ཀྱང་། །དགེ་བའི་ནོར་
གྱིས་རྒྱུད་དབུལ་བའི། །གླུ་མཁན་རྒན་པོས་དབྱངས་འདི་སྒྲོགས། །བསླབ་གསུམ་ནོར་
བུའི་ཏོག་མཛེས་ཤིང་། །སྡེ་སྣོད་ཤམ་བུ་མང་བཀྲ་བ། །ཐུབ་བསྟན་རྒྱལ་མཚན་འགྱེལ་
མེད་དུ། །འདེགས་པའི་རྣམ་དཔྱོད་དཔུང་ལྡན་ཁྱོད། །ལྷག་བསམ་སྤྲིན་བཟང་
དཀྲིགས་པ་ལས། །ལེགས་བཤད་འདོད་རྒུའི་ཆར་འཇོ་བ། །སྐལ་བཟང་ཤེས་རྒྱུད་ཞིང་
ས་ལ། །ཡོན་ཏན་ལོ་ཏོག་འཕེལ་མཛད་ཅིང་། །དམ་སྡོམ་རྩ་བ་བརྟན་ཚུགས་པའི། །
ཟབ་མོའི་རྣལ་འབྱོར་དཔག་བསམ་ཤིང་། །བར་ཆད་རླུང་གིས་གཡོ་མེད་པར། །
ཉམས་སྟོབས་འབྲས་བུ་སྨིན་པ་ནས། །མཁའ་ལ་གཟའ་སྐར་རྟེན་འབྲེལ་གྱིས། །ས་
ལ་ལེགས་ཉེས་འབྱུང་བའི་ཚུལ། །རི་མོའི་འཕྲུལ་གྱིས་གཏན་ཕབ་པ། །རུ་ཏའི་ལོ་
འདིའི་རོ་ཐོ་དང་། །བཀྲ་ཤིས་མཚན་མའི་སྤྲས་པའི་དར། །ལོ་ཁམས་མདོག་ཅན་
- 285-



བཅས་སྤྲིངས་པ། །རྒན་པོའི་སུག་པར་ཉེར་སོན་པས། །སྙིང་ལ་བདུད་རྩིའི་དཔལ་
སྟེར་གྱུར། །གཙུག་ལག་རྩིས་ཀྱི་རིག་པ་ནི། །ནམ་མཁའ་བཞིན་དུ་མཐའ་བྲལ་ལ། །
རྣམ་པར་རྟོག་པའང་འཛད་མེད་ཕྱིར། །སྤྲོས་པ་ཅི་དང་ཅི་མི་འཆར། །དེ་ཕྱིར་སྔོན་
རབས་མཁས་པ་ཡི། །གཞུང་མང་མཛོད་དུ་མི་གསལ་བའི། །ཁྱད་མཚར་རིག་པའི་
ནོར་སྣ་འགའ། །ཁོ་བོས་རྙེད་ནས་སྤེལ་མོད་ཀྱང་། །སྔོན་ཆད་རང་ཕྱོགས་རྩིས་ནོར་
གྱིས། །དབུལ་བ་ད་གཟོད་བདག་དྲིན་ལས། །རིག་ནོར་གསར་བས་ཕྱུག་གྱུར་ཅེས། །
སྒྲོགས་ལ་བདག་ནི་གཡར་ངོ་ཚ། །དེང་གི་སྐྱེ་བོ་ཕལ་ཆེར་ནི། །བློ་གྲོས་མུན་པའི་གོ་
འཕང་འཛིན། །ལེགས་བཤད་རིན་ཆེན་མངོན་ཕྱུངས་ཀྱང་། །ངོ་མཚར་ཁྱད་པར་སུ་
ཡིས་མཐོང་། །དེ་ལྟ་ན་ཡང་རྣམ་དཔྱོད་མིག །ཨུཏྤལ་འདབ་ལྟར་ཡངས་ཁྱོད་ཀྱིས། །
བསྟན་ཆོས་མཁས་པའི་སྙིང་ནོར་འདི། །མིང་དོན་མཐུན་པར་ཉེར་གཟིགས་ནས། །
ས་གཞོང་ལྕགས་སྨྱུག་སོར་མོ་རྣམས། །འགྲན་བཞིན་ངལ་བའི་གཞུང་འདི་ཡི། །རི་
མོའི་བྱ་བ་མཐར་ཕྱིན་པར། །ཁོང་དུ་ཆུད་པ་མཛད་འདི་རྨད། །སླད་ཀྱང་མཁྱེན་
པའི་སྐྱེད་ཚལ་དུ། །སྣ་ཚོགས་རིག་པའི་པུལླེ་ཀ །གསར་བ་གསར་བ་བཞད་པ་ཡིས། །
བློ་གསལ་བུང་བའི་དགའ་སྟོན་སྤེལ། །འཚོ་བའི་པདྨ་དམ་ཆོས་ཀྱི། །རྩི་བཅུད་འཛིན་
ཅིང་མི་ཉམས་ཕྱིར། །མཆོག་གསུམ་བྱིན་རླབས་ཉི་མའི་འོད། །དབབ་པའི་ཆོ་གར་
བདག་ཀྱང་གཞོལ། །དེ་སྐད་སྙན་ཚིག་གླུ་ལེན་ཅིང་། །བདོག་སྐྱེས་མཆོད་པའི་རྫས་
ཐོགས་པའི། །འཕྲིན་ཡིག་སྒེག་མོ་ཉམས་འགྱུར་གྱི། །རོལ་རྩེད་ཅི་ཡང་བསྒྱུར་འདི་
གཟིགས།། ཞེས་རྟེན་མཚོན་པར་བཀྲ་ཤིས་པའི་དར་དཀར་སྲིད་དུ་རིང་བ། རྩིས་ཀྱི་བསྟན་བཅོས་
མཁས་པའི་སྙིང་ནོར་དང་། དེའི་ཆ་ལག་རིན་ཆེན་སིལ་མའི་སྡེ་ཚན་ལས་པར་དུ་འཁོད་ཟིན་གང་
ཡོད་བཅས་ཚེས་བཟང་པོར་སྤྲིངས།
.
མ 286 -



རང་ལོ་རེ་ལྔ་བ་ལྕགས་བྱ་ལོ་སོག་ཡུལ་ཨུར་དུ་སུའི་ས་ཆ་ཉུལ་སྐབས། ཧལ་
ཧ་ནས་སྡེ་སྣོད་མང་དུ་མཁྱེན་པའི་ལབ་ཚེ་ཞི་དུལ་བག་ཡོད་ཀྱི་རྒྱུན་དང་
ལྡན་པ་ཨེ་རྟེ་ནི་ཆོས་རྗེ་ཡེ་ཤེས་བསྟན་འཛིན་འཕྲིན་ལས་ཀྱིས་
སྤྲིངས་ཡིག་ཨོ་རོ་སུའི་དངོས་སྤྱད་དུ་མ་དང་བཅས་
བསྐུར་བའི་ལན་དུ་སྤེལ་བ་ཁུ་བྱུག་
མོན་ཡུལ་སྙོགས་པའི་ལམ་གླུ།
རྒྱལ་བ་ཀུན་གྱི་ཡེ་ཤེས་གཅིག་བསྡུས་པ། །འཇམ་དཔལ་མི་ཡི་རྣམ་རོལ་ཙོང་
ཁ་པའི། །བཤད་སྒྲུབ་བསྟན་པ་འཛིན་ལ་སྨོན་པའི་མཐུ། །ཡོངས་གྲུབ་རླབས་ཆེན་
འཕྲིན་ལས་ཅན་དེ་ལ། །ཆོས་བརྒྱུད་འདུ་འཛིའི་དྲི་བཞོན་གྱིས་བཏེགས་ནས། །ཆེན་
པོའི་གོ་ས་སྟོང་བའི་མཁར་འཕགས་ཀྱང་། །དོན་ལྡན་སྙིང་བོའི་ལྗིད་ཀྱིས་རབ་དབེན་
པ། །ཤིང་བལ་ངང་ཚུལ་འཛིན་བདག་འདི་སྐད་གླེང་། །རྒྱལ་སྲས་རྟག་ཏུ་ངུ་དང་ནོར་
བཟང་བཞིན། །བཤེས་གཉེན་ཚོལ་བས་ངོམས་པ་མེད་པ་ཁྱོད། །བཤུལ་རིང་ལམ་གྱི་
ངལ་དུབ་ཁྱད་བསད་དེ། །བོད་ཆེན་མདོ་སྨད་ཞེས་གྲགས་ཡུལ་བྱོན་ནས། །ཟབ་རྒྱས་
གདམས་པ་བདུད་རྩིའི་མཚོ་ཆེན་ལས། །བདག་བློའི་བུམ་པར་ཐིགས་གཅིག་ཙམ་
བཟུང་བ། །རྣམ་དཔྱོད་ཞལ་དུ་ཚིམ་པ་གསོལ་ནས་སླར། །རང་གནས་ག་ལ་བ་དེར་
བདེར་སོན་ཏེ། །ལུང་རྟོགས་ཡོན་ཏན་ནོར་བུའི་དཔལ་འཛིན་པའི། །སྐུ་ཡི་འཚོ་བ་
དབྱར་གྱི་ཆུ་གཏེར་ནི། །རབ་རྒྱས་དུས་ལས་མི་ཡོལ་འཕྲིན་ལས་རླབས། །ནོར་འཛིན་
དོག་པོ་བྱེད་བཞིན་འཕྱུར་ཀློངས་ནས། །ཇི་ལྟར་མཁའ་དབྱིངས་ཤར་བའི་ཉི་མ་
-287 -



ལ། །ལྡུམ་རའི་པད་དཀར་དགའ་བའི་འཛུམ་སྟོན་བཞིན། །གནས་ཀྱིས་བསྐལ་ཡང་
མཉེས་གཤིན་མཛའ་བའི་སེམས། །གསེར་ལྟར་འགྱུར་བ་མེད་པའི་གཞན་དབང་
གིས། །གནས་ཚུལ་རང་སྒྲ་འབྱིན་པའི་རྒྱུད་མང་བོ། །སྐྱེས་བཟང་བཻཌཱུརྱ་ཁོག་པ་
དང་འགྲོགས་པའི། །འཕྲིན་ཡིག་པི་ཝང་ཐོགས་པའི་བྱ་མ་རྟ། །རྒན་པོ་རྒྱལ་ཁམས་
ཉུལ་བའི་སར་སླེབས་པས། །ཁྱོད་དྲན་གདུང་བ་དགུན་གྱི་གྲང་ངད་ཀྱིས། །རིང་ཞིག་
མནར་བའི་ཡིད་ཀྱི་འཛིན་མ་ནི། །གློ་བུར་ཉིད་དུ་རབ་དགའ་མེ་ཏོག་གིས། །ཡོངས་
གང་དབྱར་གྱི་དཔལ་ཡོན་འཛིན་པར་གྱུར། །བགྲང་བྱ་བརྩེགས་པའི་ཁུར་གྱིས་ཆེར་
ནོན་ཀྱང་། །འདི་སྣང་སྒྱུ་མའི་ལྟད་མོར་ཞེན་དྲགས་པས། །ཕྱོགས་ཀུན་ཉུལ་བའི་
དཀའ་སྤྱད་བཟོད་ནུས་པ། །རྒན་པོ་བྱིས་པའི་ངང་ཚུལ་འཛིན་པ་བདག །བོད་ཡུལ་
རྫིང་བུར་བག་ཡངས་འཁོད་པ་ལས། །གཞན་གྱིས་ནན་ཏན་ལྕགས་ཀྱུས་ཉ་བཞིན་
དུ། །དྲངས་ཏེ་ས་མཐའི་བྱེ་ཐང་སྐྱ་བོ་ན། །འདོད་ཡོན་ལན་ཚྭའི་ཆུ་ལ་དགའ་བས་རྩེན། །
དེ་ཚེ་ཡུལ་ཕྱོགས་ཀུན་ནས་ཁོ་བོ་ལ། །བོང་བ་གསེར་དུ་མཐོང་བའི་དག་སྣང་གིས། །
མཇལ་ཕྱག་ཁོ་ནའི་ཆེད་དུ་དཀའ་སྤྱད་ཀྱིས། །ལྷགས་པའི་མཆོག་དམན་སྐྱེ་བོ་བགྲང་
ལས་འདས། །མགོ་བོར་ལག་པ་བཞག་ལ་ཕྱག་དབང་ཞེས། །གྲགས་ཀྱང་སྡུག་བདེན་
གཅིག་སྟེང་གཅིག་བརྩེགས་པར། །བྱིན་རླབས་རེ་བ་ཆགས་ལྡན་ལུས་ཕྲ་མ། །མ་ནིང་
དག་ལས་འདོད་བདེ་རེ་དང་མཚུངས། །དེ་ཕྱིར་དད་པས་འདུད་པ་དེ་དག་གི །རྣ་
བའི་ཡོལ་གོ་སངས་རྒྱས་བྱང་སེམས་ཀྱི། །མཚན་དང་གཟུངས་སྔགས་ཟབ་མོའི་
བདུད་རྩི་ཡིས། །འགེངས་པར་བྱེད་པའི་ཆོ་ག་ཉིན་བཞིན་བསྒྲུབས། །ཕྱོགས་འདིའི་
སྐལ་བཟང་དུ་མའི་མོས་པའི་སྣོད། །སྔོན་ནས་ད་བར་གྱི་ནར་ལུས་པ་རྣམས། །གང་
ལ་གང་འདོད་གདམས་ངག་རིན་ཆེན་ཚོགས། །ཆར་དུ་བསྙིལ་བས་བྱུར་བུར་
གཏམས་པར་བགྱིས། །ཁྱད་པར་ཨ་ཏི་ཤ་དང་ཙོང་ཁ་པའི། །མཁྱེན་བཟང་ལྷུན་པོས་
288 -



གསུང་རབ་རྒྱ་མཚོ་ཆེ། །བསྲུབས་ལས་ཉེར་ཐོན་ལམ་རིམ་བདུད་རྩིའི་རྒྱུན། །སྣོད་
ལྡན་ཡོངས་ལ་ལན་མང་བགོ་བཤར་བཀྱེ། །ཨེ་མ་ཏིལ་གྱི་གང་བུ་ཇི་བཞིན་དུ། །དགེ་
བའི་ས་བོན་དཔག་མེད་འཛིན་པ་ཡི། །ཚད་ལྡན་འཆད་ཉན་འདི་ཡིས་སྐལ་བཟང་
ལ། །ཐར་ལམ་འཚོལ་བའི་བློ་མིག་བྱིན་པ་སྙམ། །དེ་ལྟའི་བསོད་ནམས་རིན་ཆེན་ཕུང་
བོ་ཀུན། །རྣམ་དག་སྨོན་པའི་ཤིང་རྟས་ཉིན་རེ་བཞིན། །སྐུ་གསུམ་ཕོ་བྲང་ཡངས་
པར་ཉེར་དྲངས་ཏེ། །རང་གཞན་གཏན་གྱི་ལོངས་སྤྱོད་འཛད་མེད་བྱས། །ནོར་རྫས་
རི་བོའི་གཏོས་ཙམ་འབྱོར་པ་ཡིས། །ཚེ་མཐར་གཏུགས་པ་བདག་ལ་ཅི་ཞིག་ཕན། །
ཆོས་སྦྱིན་རྒྱ་ཆེན་སྤེལ་འདི་རང་གི་ཡང་། །ཕྱི་མའི་ལམ་རྒྱུགས་རུང་སྙམ་དགའ་བ་
འཕེལ། །ཕྱོགས་འདིའི་མི་རྣམས་དད་པའི་གཞན་དབང་གིས། །གཅེས་ནོར་འབུལ་
ལ་ཕངས་སེམས་མི་འདུག་ཀྱང་། །དཀོར་སྦྱོང་ཕོ་སྟོབས་ཞན་བདག་དད་གཤིན་
ཟས། །ཧ་ཅང་སྤྱད་ན་མ་ཞུའི་ནད་སྐྱེད་དོགས། །དེ་ཕྱིར་ལྟོ་ཆེད་གྲོང་ཡུལ་ཀུན་ཉུལ་
ཏེ། །རྟག་ཏུ་ཅིར་ཅིར་སྐད་འབྱིན་མཆིལ་པ་ཡི། །ངང་ཚུལ་འཛིན་མིན་ནམ་ཟླ་དང་
བསྟུན་པའི། །ཚོད་ཅན་ཁུ་བྱུག་རང་ཡུལ་མོན་ལ་ཆས། །སྡེ་སྣོད་མང་དུ་གཟིགས་
པའི་སྤྱན་ལྡན་ཁྱོད། །འཇུག་ལྡོག་གནས་
ནས་ལ་རྨོངས་པའི་རབ་རིབ་བྲལ། །དེ་ཕྱིར་རྒྱལ་
བ་དགྱེས་པའི་ལམ་བཟང་བོར། །རང་ཉིད་ཞུགས་ལ་གཞན་ཡང་དེར་འཁྲིད་
འཚལ། །མཐའ་འཁོབ་ཡུལ་ན་ཐོས་བསམ་སྒོམ་སྒྲུབ་སོགས། །གང་ལའང་ལྟོས་མེད་
རང་གྲོལ་གྲུབ་ཐོབ་མོད། །འོན་ཀྱང་ལ་ལས་གྲུབ་པའི་རྟགས་བསྟན་པ། །བྱུར་དུ་སོང་
བ་མཐོང་ཕྱིར་སུ་ཡིད་རྟོན། །ཆོས་ལས་བཤད་པའི་གྲུབ་པ་ཐོབ་བཞེད་ན། །རྒྱུ་ཚོགས་
ཚང་བའི་ཉམས་ལེན་མཛད་འཚལ་ཏེ། །ས་ལུའི་ས་བོན་ལས་ཀྱང་འབྲས་འབྱུང༌
བ། །ཆུ་ལུད་དྲོད་གཤེར་ཚོགས་ལ་ལྟོས་ཕྱིར་རོ། །ཆོས་ལམ་ཞུགས་པ་དག་ཀྱང་དགེ་
བའི་ནོར། །ཆོས་བརྒྱུད་ཆོམ་པོར་ཤོར་ཏེ་ཕྱི་མ་རུ། །ཆོས་མེད་ལག་སྟོང་འགྲོ་བ་ཆེས་
• 289 -



མང་བས། །ཆོས་སྤྱན་མངའ་ཁྱོད་གནས་འདིར་བྱ་ར་བསྒྲིམ། །དུས་འདིར་གཞན་
ཕན་འབད་ཀྱང་གཞན་དག་ལ། །མི་ཕན་སྟེང་དུ་རང་ཉིད་ཉམས་རྒྱུར་འགྲོ། །དེ་བས་
ལུས་ངག་བྱ་བྱེད་མི་མང་བར། །རང་རྒྱུད་བཏུལ་ན་རང་གཞན་དོན་གཉིས་འགྲུབ། །
ཕྱག་རྫོགས་ཇོ་ནང་པ་སོགས་རང་རང་གི །འདོད་པ་མཆོག་ཏུ་སྨྲ་བ་མང་མཆིས་ཀྱང་། །
རྒྱལ་གསུང་དཔང་དུ་བཞག་ནས་རིགས་ཚུལ་གྱིས། །དཔྱད་ན་འཁྲུལ་བྲལ་དགེ་ལྡན་
པ་ལས་སུ། །དེ་ཕྱིར་རྒྱལ་བ་གཉིས་པའི་ཐུགས་ཀྱི་བཅུད། །མདོ་སྔགས་ལམ་གྱི་རིམ་
པའི་ཉམས་ལེན་ལ། །ནུས་པ་རྩལ་དུ་སྤྲུགས་ནས་འབད་དེ་ལ། །གྲགས་ཅན་སངས་རྒྱས་
གོ་འཕང་མི་རིང་ཉེ། །བདུད་རྩི་བཏུང་བ་དེ་ཡི་སྣོད་གཅེས་བཞིན། །ལམ་མཆོག་སྒྲུབ་
ལ་མཚན་ཉིད་ཚང་བའི་རྟེན། །རིང་དུ་གནས་པ་གཅེས་ཕྱིར་ཚེ་སྒྲུབ་སོགས། །སྐུ་ཚེ་ཡུན་
དུ་བརྟན་པའི་ཐབས་ལ་གཞོལ། །ཆོས་སྲིད་ཕུན་ཚོགས་རིན་ཆེན་མང་འདྲེན་པའི། །
བཞེད་དགོངས་ཤིང་རྟ་ལམ་དུ་གཞོལ་བ་ལ། །བསྟན་སྲུང་འཕྲིན་ལས་གྱད་མི་སྟོབས་
པོ་ཆེ། །གྲོགས་སུ་སྒྲོན་པའི་ཐབས་ལ་བདག་ཀྱང་བརྩོན། །མཆོག་གསུམ་བྱིན་རླབས་
དྲོད་ཀྱིས་བསྐྱངས་པ་ལས། །རྒན་པོའི་ཚེ་ཡི་སྟོན་མཇུག་ཡུན་བསྲིངས་ན། །ད་དུང་
ཁྱོད་ཞལ་ཉི་མ་འཛུམ་པའི་འོད། །འདྲེན་བྱེད་པདྨའི་བདུད་རྩིར་འགྱུར་ཀྱང་རེ། །སླད་
ཀྱང་མཐེབ་མཛུབ་སོར་མོ་སྒྱུ་རྩལ་མཁན། །དཀར་འཇམ་ཤོག་གུའི་དོ་རར་ཡི་གེའི་
གར། །ཅིར་ཡང་བསྒྱུར་བའི་འཕྲིན་གྱི་རོལ་མོ་ཡིས། །ཕན་ཚུན་རྣ་བའི་དགའ་སྟོན་སྤེལ་
ལ་འདུན། །དེ་སྐད་སྙན་ངག་ཕྲེང་བརྒྱུས་མཁན་བདག་གིས། །མཆོག་དམན་ཚིགས་
བཅད་མེ་ཏོག་སྣ་ཚོགས་པ། །རྣམ་དཔྱོད་སོར་མོས་ཅི་དགར་སྤེལ་འདི་ལ། །དགྱེས་
པའི་སྤྱན་གྱི་བུང་བ་རྩེན་པར་མཛོད། །ཐུན་བཞིར་བཅད་པའི་ཉམས་ལེན་རིན་ཆེན་
ཚོགས། །སྒོ་གསུམ་ཆིག་སྒྲིལ་སྲད་བུར་བསྟར་བ་ཉིད། །དམ་བཅའི་མདུད་འཛིན་གློད་
མེད་ཕྱག་མཚན་དུ། །བཞེས་ཞེས་འཕྲེང་མཛེས་ལྷ་ཡི་དར་བཅས་འབུལ། །
290-



མོར་དུ་སུ་ནས་མདོ་སྨད་དུ་སེམས་ཉིད་སྤྲུལ་སྐུ་
བློ་བཟང་མཆོག་གྲུབ་ཉི་མར་སྤྲིངས་པ་
རྒྱུན་ཕྱོགས་གཞོལ་བའི་
ཉལ་འགྲོའི་རང་སྒྲ།
བློ་བཟང་རྒྱལ་བའི་རིང་ལུགས་འདབ་བརྒྱའི་ཚལ། །མཆོག་དང་ཐུན་མོང་
དངོས་གྲུབ་སྦྲང་རྩིའི་གཏེར། །བཤད་སྒྲུབ་ཉི་མ་འབར་བའི་གཟི་བྱིན་གྱིས། །སྐྱོང་
མཛད་མཆོག་གི་སྤྲུལ་སྐུ་གང་དེ་ལ། །སྨྲ་མཁས་དབང་གིས་བླུན་མང་ཡིད་འཕྲོག་
པས། །རྙེད་བཀུར་འདུ་འཛི་ལྕགས་ཀྱི་གཟེབ་ཆུད་ནས། །རང་འདོད་བག་ཡངས་རྒྱུ་
བའི་སྐབས་བྲལ་བ། །ཆོས་སྨྲ་ནེ་ཙོ་རྒན་པོས་འདི་སྐད་གླེང་། །དེང་དུས་མདོ་སྨད་སྐྱིད་
པའི་སྨན་ལྗོངས་དེར། །ཉིད་སྐུ་བལྟ་ན་སྡུག་པའི་དཔག་བསམ་ཤིང་། །དགེ་ལེགས་
མེ་ཏོག་དཀར་བོ་འབུམ་བཞད་པས། །གཞན་ཕན་དྲི་བསུང་སྤྲོ་བཞིན་འཚོ་བཞེས་
སམ། །བདག་ནི་རླུང་གིས་བདས་པའི་ཤིང་བལ་བཞིན། །ཕྱོགས་འདིའི་དད་ལྡན་
མང་བོའི་གཞན་དབང་གིས། །བྱེ་ཐང་སྐྱེ་བོ་རྣམས་སུ་དཔྱིད་དུས་ཀྱི།།བུ་ཡུག་འཚུབ་
པའི་ནང་ལ་དལ་ཞིང་རྒྱུ། །མ་རྒན་སྤུ་ལོང་གཡོ་བའི་རི་བོའི་སུལ། །སྤངས་ལྗོངས་
ནགས་ཚལ་མེ་ཏོག་བཞད་པའི་དཔལ། །དྲན་ཡང་ཕྲལ་དུ་སླེབས་པའི་བགྲོད་བྱེད་
ཟུང་། །དོན་མང་སྒྲོགས་ཀྱིས་བཅིངས་པས་རང་དབང་བྲལ། །འོན་ཀྱང་བྱ་རོག་རྡོ་
རྗེའི་རྐང་འགྲོས་ཀྱིས། །གཞུ་འདོམ་རྒྱང་གྲགས་དཔག་ཚད་རིམ་གཞལ་ཏེ། །ཆུ་སྟོད་
ཟླ་མཇུག་ཙམ་ལ་རང་གི་གནས། །ག་ལ་བ་དེར་སླེབས་འདུན་རྩེ་གཅིག་མཆིས། །སྒྲུབ་
-291 -



ལ་དགའ་བ་མཆོག་གི་སྐལ་ལྡན་ཁྱོད། །རང་རྒྱུད་ཤེལ་བུམ་ལམ་བཟང་བདུད་རྩི་
ཡིས། །ཉིན་བཞིན་འགེངས་ལ་བརྩོན་པའི་སྟོབས་བསྐྱེད་ནས། །འཚོ་བ་དོན་དང་ལྡན་
པ་ཅིས་ཀྱང་མཛོད། །གནས་ཀྱིས་བསྐལ་ཡང་མཛའ་བའི་སེམས། །མ་ཉམས་མཚོན་
པའི་ཚིག་ཕྲེང་འདི། །ལྷག་བསམ་མདངས་ལ་ཅོ་འདྲི་བའི། །རབ་དཀར་ལྷ་རྫས་
དང་བཅས་སྤྲིངས། །ཞེས་ཟླ༣པའི་ཚེས ༡ ༣ཉིན་བཟང་བོར་ཨོར་དུ་སུ་ཝང་གི་ཨུ་རྒེ་ནས་ཕུལ།
292 -



གཡེར་གཤོང་སྤྲུལ་པའི་སྐུ་རིན་པོ་ཆེ་ནས་
སྙན་ཚིག་གི་འཕྲིན་ཡིག་བྱུང་བའི་
ལན་དུ་སྤྲིངས་པ།
སྡེ་སྣོད་མང་དུ་གསན་པའི་དཀྱིལ་འཁོར་རྒྱས། །དྲི་མེད་བསླབ་གསུམ་ཡོན་
ཏན་ག་བུར་གཏེར། །བརྡ་སྤྲོད་རིག་གནས་མཁྱེན་པའི་འོད་དཀར་ཅན། །དགེ་འདུན་
ཟླ་བ་གྲགས་པའི་སྙན་དབང་དྲུང་། །ཚུལ་ཁྲིམས་ཙན་དན་ནགས་སུ་གནས་བཅས་
ཏེ། །ལེགས་བཤད་ཀུན་དགའི་དབྱངས་ཀྱིས་ཕྱོགས་ཀུན་ཏུ། །སྐལ་བཟང་སོས་ཀའི་
ངོ་མཚར་དཔལ་འདྲེན་པ། །བློ་ལྡན་དཔྱིད་ཀྱི་ཕོ་ཉ་མཆིད་འདི་ཞུ། །བསོད་ནམས་
ཆུ་གཏེར་དཔལ་གྱིས་བསྐྲུན་པ་ཡི། །གང་སྐུ་སྤྲིན་དཀར་ཕུང་བོ་དེང་གི་དུས། །ཉེར་
འཚེའི་འཐོར་རླུང་ཁྲོས་པས་འཚེ་བྲལ་ཞིང་། །རིམ་གཉིས་ཏིང་འཛིན་ཆུ་ཁུར་
མངལ་ལྕི་ལ། །ལུང་རིགས་སྤྲིན་སྒྲའི་སིལ་སྙན་དང་འགྲོགས་པའི། །ལེགས་བཤད་གློག་
ཕྲེང་གསར་པའི་རྩེ་དགའ་དང༌། །འཕྲིན་ལས་བདུད་རྩིའི་གྲུ་ཆར་དོ་ཤལ་གྱིས། །ཐུབ་
བསྟན་དབྱར་གྱི་ལང་ཚོ་རྒྱས་བྱེད་པས། །མཐའ་དབུས་ཡུལ་ཕྱོགས་ནགས་ཀྱི་སྨན་
ལྗོངས་སུ། །གཟུ་བོའི་བློ་གྲོས་ནཱི་ལའི་མདོངས་ལྡན་དག །བསྟོད་བསྔགས་མགྲིན་
པའི་གླིང་བུ་སྒྱུར་བྱེད་ཅིང་། །ཀུན་དགའི་འགྱུར་བག་ཟློས་གར་ཅི་ཡང་རྩེ། །དེ་ལྟའི་
དགེ་མཚན་སྐྱེད་ཚལ་ལས་འོངས་པའི། །འཕྲིན་ཡིག་བུང་བ་ཡིད་འཕྲོག་དབྱངས་
སྙན་ཅན། །སྐྱེས་བཟང་དཔལ་གོས་རལ་པའི་རྡུལ་བགོས་པ། །རྒན་པོའི་ལག་པའི་
འདབ་མར་ཉེ་བར་སོན། །དེ་ཚེ་སྙིང་གི་གླེགས་བུར་མ་བྲིས་པར། །ཁྱོད་ཀྱི་རྣམ་ཐར་
-23



ཚོན་བརྒྱའི་རི་མོ་གསལ། །འཕང་ལོའི་འཁྲུལ་འཁོར་མེད་པའི་ཁྱོད་དྲུང་དུ། །འདུན་
པའི་ཤིང་རྟ་དེ་ཡང་མངོན་པར་གཡོ། །འདི་ན་སོ་ལྡན་མྱོས་ལོང་རྒན་པོ་བདག །རྙེད་
བཀུར་པདྨའི་རྩ་བ་ལ་སྲེད་པས། །ཕྱོགས་མཐའ་ཉུལ་བའི་དཀའ་ཐུབ་བསྟེན་ནས་
དེང༌། །རང་གནས་བྲེས་སུ་གྱི་ནར་ངལ་བསོ་ཞིང་། །འཆི་བདག་སེང་གེའི་སྦར་མོར་
ཆུད་ཉེ་བ། །དྲན་པས་སེམས་ཀྱི་དགའ་བ་ཀུན་ཉམས་པས། །ཟབ་དོན་སྙེ་མ་སྨིན་
པའི་ལོངས་སྤྱོད་ལས། །སྤྲོས་པའི་ལོ་འདབ་གཞན་ལ་ཆགས་བྲལ་གྱུར། །འོན་ཀྱང་
བློ་བརྩོན་དར་མའི་སྟོབས་ལྡན་དུས། །སྙན་ངག་ལི་ཤི་ཟོས་པའི་བག་ཆགས་དྲིས། །
བགྲོས་པའི་ཁ་སྒོར་ཚིག་རྒྱན་བུང་བ་དག །བོས་པ་བཞིན་དུ་འགྱུ་བ་ཁེགས་མ་གྱུར། །
དེ་ཕྱིར་ད་དུང་སྙོམས་ལས་ཀྱི། །མལ་ལས་བློ་གྲོས་མགྲིན་པའི་གཟེངས། །ཅུང་ཟད་
བསྟོད་དེ་བཅོས་མིན་གྱི། །རང་སྐད་གསོང་པོས་འདི་ལྟར་གསོལ། །དེང་དུས་འགྲོ་
ལ་ཕན་བདེའི་ལམ། །གསལ་བྱེད་ཐུབ་བསྟན་སྒྲོན་མེ་མཆོག །མནལ་ལ་མངོན་ཕྱོགས་
དམ་པའི་མགོན། །ཕལ་ཆེར་ཞི་བའི་དབྱིངས་སུ་གཟིམ། །འདྲེན་རློམ་རྣམས་ཀྱིས་
གདུལ་བྱ་དག །གྱེན་དུ་མི་འདྲེན་ཐུར་དུ་འཁྲིད། །བསྟན་འཛིན་སྐྱེས་བུར་ཁས་འཆེ་
དག །བསྟན་ལ་ཐུབ་ཚོད་ཅི་ཡང་བྱེད། །ཆོས་པའི་མིང་གིས་སྙེམས་རྣམས་ཀྱང་། །ཆོས་
བརྒྱད་འབའ་ཞིག་ཉམས་ལེན་བགྱིད། །མཁས་པའི་གོ་སར་འགྱིང་བ་དག །བླང་དོར་
བླུན་པོ་བཞིན་དུ་སྤྱོད། །དུས་འདིར་སྔོན་བྱོན་དམ་པ་ཡི། །རྣམ་ཐར་རིན་ཆེན་རྒྱལ་
མཚན་མཆོག །མི་ནུབ་འཛིན་པ་ཁྱོད་ལྟ་བུ། །ཐུབ་བསྟན་ཁང་བཟང་མཛེས་པའི་
རྒྱུན། །མདོ་རྒྱུད་དགོངས་དོན་བདུད་རྩི་ཡིས། །ཡོངས་གཏམས་བློ་གྲོས་ཀེ་ལ་ཤ །
མཉམ་གཞག་ཕྱག་རྒྱས་འཛིན་པ་ཁྱོད། །དྲང་སྲོང་ཚེ་མཐའ་ཡས་པ་
པ་སྟེ། །རྡོ་རྗེའི་སྐྱིལ་
མོ་ཀྲུང་གཅིག་གིས། །རྡོ་རྗེའི་ཁྲི་ལ་བརྟན་བཞུགས་ནས། །རྡོ་རྗེའི་ཐེག་པའི་ཆོས་
འཁོར་བསྐོར། །འདིར་ཡང་འཛད་མེད་ཡོན་ཏན་མེ་ཏོག་གིས། །ཡོངས་གང་རྣམ་
294 -
t



དཔྱོད་ལྷ་ཡི་སྐྱེད་ཚལ་ལས། །མཉེས་གཤིན་སོར་མོས་ཉེར་བསྡུས་འཕྲིན་ཡིག་གི །
ཨུཏྤལ་ཆུན་པོ་ཡང་ཡང་སྲིང་པར་མཛོད། །དེ་སྐད་ཉོན་མོངས་མེད་པའི་གཏམ། །
མཁས་པའི་སྒྲ་འཛིན་པདྨའི་སྦུབས། །འཇུག་འོས་བུང་བ་བཀྲ་ཤིས་ཀྱི། །དབྱངས་
སྙན་དར་དིར་སྒྲོགས་བཞིན་སོང་། །
- 205 -



ཝང་པཎྜི་ཏ་ཞབས་དྲུང་རིན་པོ་ཆེ་བཅད་རྒྱུ་ཞིག་མཛད་སྐབས་
བསྐུར་གནང་བའི་ཚིགས་བཅད།
སྒྲུབ་གནས་བཟང་བོ་བདེ་ཆེན་ཆོས་གླིང་གི་དབེན་པར། །བཤེས་གཉེན་བཟང་བོ་
ཛཱ་ནའི་མཚན་ཅན་ཁྱེད་བཞུགས་ནས། །དམ་ཆོས་བཟང་བོའི་ཉམས་བཞེས་རྒྱུན་ལྡན་དུ་
མཛད་པའི། །སྐལ་བ་བཟང་བོ་འདི་འདྲ་ངོ་མཚར་རང་ཆེའོ། །ཆོས་སྡེ་ཆེན་པོ་དགོན་ལུང་
བྱ་ཁྱུང་གི་ཁྲི་ལ། །ཡོན་ཏན་ཆེན་པོ་མེད་པའི་བཙུན་ཆུང་བདག་འཁོད་ནས། །ངལ་བ་ཆེན་
པོས་དམ་ཆོས་འཆད་ཉན་ལ་འབད་ཀྱང་། །འབྲས་བུ་ཆེན་པོ་ཡོང་བའི་རེ་བ་རང་མི་
འདུག །ཨེ་མ་དམ་ཆོས་སྒྲུབ་པའི་ཕྱི་ནང་གི་མཐུན་རྐྱེན། །ཤིན་ཏུ་འཛོམ་པ་དཀའ་བ་ཁྱེད་
ཉིད་ལ་འཛོམ་འདུག །མིང་སྟོང་ཙམ་ལས་དོན་ལ་གླ་མེད་ཀྱི་ཁོལ་པོ། །ཀྱེ་ཧུད་བསོད་
ནམས་ཟད་པ་ཁོ་བོ་ལ་བབས་བྱུང་། །དབེན་པའི་དགའ་བདེའི་གཏེར་ཁ་ཁྱེད་རང་གིས་
རྙེད་སོང་། །འདུ་འཛི་གཡེངས་པའི་འདམ་དུ་ཁོ་བོ་ཅག་བྱིང་བྱུང་། །ཁྱེད་རང་ཕོ་སྐྱེས་ངེད་
རང་སྟང་ཞན་རང་མིན་ཏེ། །ལས་དབང་བཙན་པོས་བགོས་པས་བྱ་ཐབས་རང་མ་བྱུང་། །
སྟབས་གཅིག་ཉེས་ན་ཁྱེད་རང་གྲོལ་བ་ལས་ཉམས་སྲིད། །སྟབས་གཅིག་ཡག་ན་ཁོ་བོ་
འཆིང་བ་ལས་ཐར་སྲིད། །སྟབས་གཟབ་བྱས་ནས་འུ་ཅག་མིག་འགྲན་ཞིག་འཛུགས་སོ། །
འོག་མིན་ཡ་གིར་སྔོན་ལ་སུ་སླེབས་ཤིག་ལྟའོ། །ཨ་ཅང་ཀུ་རེ་བྱས་སོ་སྐུ་ཚེ་དང་སྒྲུབ་པ། །
སྙོམས་པར་མཛོད་ཅིག་དལ་འབྱོར་སྟོང་ལོག་མཁན་བདག་ཀྱང་། །མྱུར་བ་ཉིད་དུ་འདུ་
འཛིའི་རྒྱ་མདུད་འདི་བཀྲོལ་ཏེ། །ལྷན་ཅིག་དམ་ཆོས་བདུད་རྩིར་སྤྱོད་པ་རང་སྨོན་ནོ། །
- 296-



བིའི་པ་སྤྲུལ་སྐུ་རིན་པོ་ཆེ་ནས་རྡོ་རྗེ་གསུམ་གྱི་
དོགས་གཅོད་ཞུས་པའི་ལན།
མདོ་རྒྱུད་རིག་གནས་ཀུན་ལ་གཞན་དྲིང་མི་འཇོག་པའི་མཁྱེན་དཔྱོད་མངའ་བ་
གང་གི་དྲུང་དུ།
འབུལ་འབྲས།
དེང་ཆར་དགེ་ལེགས་རྒྱ་མཚོའི་འཇིངས་ལས་ཐོན་པའི་གཟུགས་སྐུའི་ཉིན་བྱེད་
ཉེ་ཞོའི་སྤྲིན་གྱི་སྒྲིབ་གཡོགས་བྲལ་ཞིང་། འཆད་རྩོད་རྩོམ་པའི་འོད་ཟེར་བརྒྱ་ཕྲག་
སྤྲོ་བས་ཐུབ་བསྟན་འདབ་བརྒྱའི་ཚལ་ཆེན་ཁོང་ནས་འཛུམ་པར་མཛད་རིང་ནས།
ཕོ་ཉ་བ་ཆེད་མངགས་ཀྱི་གདོང་མཁྱེན་དཔྱོད་གསེར་གྱི་སྲད་བུར་བསྟར་བའི་སྙན་ཚི
ག་མུ་ཏིག་གི་དོ་ཤལ་བདོག་པའི་སྐྱེས་དང་བཅས་གནང་འབྱོར་ཡིད་ཀྱི་གསོས་སྨན་
བླ་ན་མེད་པར་གྱུར། རྒན་པོ་བདག་ཀྱང་འཇིག་རྟེན་ཆོས་བརྒྱུད་ཀྱི་མལ་དུ་བགྲང་བྱ་
འི་དུག་རྡུལ་བརྩེགས་པའི་ལྗིད་ཀྱིས་ནོན་ཅིང་། འབྱུང་འཁྲུགས་ནད་ཀྱིས་རྟག་པར་
གཙེས་བས་བདེ་བའི་གོ་སྐབས་དང་བྲལ་བཞིན་ཚེ་ལྷག་སྣུམ་ཟད་ཀྱི་མར་མེ་ཀེམ་་
ཀེམ་ཙམ་དུ་གྱུར་པའི་གནས་སྐབས་སུ་མཆིས་ལགས། ཆེད་དུ་ཞུ་བ། ཉིད་ནས་
ལྗགས་རྩོམ་མཛད་པའི་རོང་བོ་ནོ་མོན་ཧན་རིན་པོ་ཆེའི་རྣམ་པར་ཐར་པ་ཚིག་དོན་
ཕུལ་དུ་ཕྱིན་པས་བློ་ལྡན་དགའ་བ་བསྐྱེད་ངེས་བྱུང་འདུག །བློ་སྦྱོང་གི་རྡོ་རྗེ་གསུམ་
གྱི་དོན་ནི། ཆོས་བྱེད་པ་ལ་ཐོག་མར་ཞེ་བཅད་རྡོ་རྗེ་ལྟ་བུའི་འགྱུར་མེད་ཅིག་དགོས་
པས། ཅི་ལ་ཐུག་ཀྱང་ཆོས་ཤིག་མ་བྱས་པའི་ཐེབས་རང་མེད་སྙམ་པ་སྔོན་དུ་གཏོང་
297-



བ། ཐེབས་མེད་རྡོ་རྗེ་སྔོན་དུ་བཏང་བའི་དོན་དང་། ཆོས་ཀྱི་ཕྱིར་དཀའ་བ་སྤྱད་
པས་མིང་དང་གོ་ས་རྙེད་བཀུར་སོགས་ཉམས་པས་སླར་གཞན་གྱིས་འཕྱ་བ་སོགས་
བྱུང་ཡང་། དེ་ལ་ཅི་ཡང་མི་རྩི་བའི་ཁྲེལ་མེད་བྱེད་པ་ཁྲེལ་མེད་རྡོ་རྗེ་རྗེས་ལ་འཇོག་
པའི་དོན་དང་། ཡེ་ཤེས་རྡོ་རྗེ་ནི་བློ་སྦྱོང་སྐབས་བདག་གཞན་མཉམ་བརྗེ་དང་།
གཞན་ཡང་སྔགས་ལ་རིམ་གཉིས་ཀྱི་རྣལ་འབྱོར་ལའང་བྱས་ཆོག་པས། གང་ལྟར་
ཡང་ཉམས་ལེན་གྱི་ཆོས་དང་མི་འབྲལ་བར་བྱེད་པ་ཡེ་ཤེས་རྡོ་རྗེ་རང་དང་་་
འགྲོགས་པའི་དོན་ཡིན་ཞེས་བླ་མའི་ཞལ་ནས་ཐོས་ལགས། ད་རེས་ངེད་རང་ཁམས་
མི་སྙོམས་པ་དང་ཐུག་པས་ཚིགས་བཅད་སོགས་ཀྱི་སྤྲོས་པ་མ་ཐུབ་པས། སླད་ནས་
འབུལ་བའི་སྨོན་འདུན་བགྱིད། སླད་མར་ཡང་ཞབས་པད་རྡོ་རྗེའི་རང་བཞིན་དུ་
བརྟན་ངོས། སྐུ་གསུང་ཐུགས་ཀྱི་མཛད་པ་ཐམས་ཅད་བསྟན་འགྲོར་སྨན་པའི་རྒྱུ་
འབའ་ཞིག་ཏུ་འགྲོ་བའི་ཐབས་ལ་ཐུགས་གཞོལ་དང་། འཕྲོས་འོས་ཀྱི་རིམ་པའང་
ལྷ་ཆུའི་རྒྱུན་ལྡན་ཡོད་པ་ཞུ་འཚལ། ། གཟིགས་རྟེན་ལྷ་རྫས་དང་གསར་རྩོམ་ལྕང་སྐྱ་རྡོ་རྗེ་
འཆང་གི་རྣམ་ཐར་གྱི་གླེགས་བམ་འབུལ་རྒྱུ་བཅས་ཟླ ༣ པའི་ཚེས ༡༤ ཉིན་བཟང་བོར་སྤྲིངས་པ་་
དགེའོ།།
- 298



༄༅། །ཐུའུ་བཀྭན་བློ་བཟང་ཆོས་ཀྱི་ཉི་མའི་
གསུང་མགུར་བསླབ་བྱ་དང་ཆབ་ཤོག
དཔའ་རིས་རྫོང་བོད་ཀྱི་སྐད་ཡིག་བྱ་བའི་ལས་ཤོག་གིས་བསྒྲིགས།
༧ མཚོ་སྔོན་མི་རིགས་དཔེ་སྐྲུན་ཁང་།
སྡོད་གནས། མཚོ་སྔོན་ཞིང་ཆེན་ཟི་ལིང་གྲོང་ཁྱེར་ཐུན་རིན་ལམ་སྒོ་ཨང10པ། (810001)
འགྲེམས་སྤེལ་ཁ་པར། /0971 - 6123221 འདྲི་རྩད་ཁ་པར། 0971 -- 6138933
E ཡས་ mail/qhmzcbs@sohu, com དེ་གནས། www..qhmzcbs. com
རྩོམ་སྒྲིག་འགན་འཁུར་པ།
དེབ་གཞི་འཆར་འགོད་པ།
དཔར་སྐྲུན་འགན་ལེན་པ།
འགུ་ཚང་པདྨ་རྡོ་རྗེ།
འབྲུག་མོ་བྱམས།
ཡིའུ་ཆིའུ་ཧཱ།
འགྲེམས་སྤེལ། མཚོ་སྔོན་མི་རིགས་དཔེ་སྐྲུན་ཁང་པར་སྐྲུན་འགྲེམས་སྤེལ་པུའུ།
བརྒྱུད་འཚོང་། ཞིན་ཧྭ་དཔེ་ཁང་། པར་འདེབས། མཚོ་སྔོན་མི་རིགས་པར་ཁང་།
དེབ་ཚད། 720mmX 1000mm 1/16 གསབ་ཤོག 2 ཚིག་གྲུངས། ཁྱི 23
དཔར་ཤོག 19. 5
དཔར་གླངས། ཡབ་ 2 000
པར་གཞི། 2013ལོའི་ཟླ9བར་པར་གཞི་དང་པོ་བསྒྲིགས།
དཔར་ཐེངས། 2013ལོའི་ཟླ9 བར་དཔར་ཐེངས་དང་པོ་དཔར།
དཔེ་རྟགས། ISBN978 -- 7 ཡ 5420 ཡ 1981 - 3 རིན་གོང་། སྒོར 29. 00
པར་དབང་འདི་གར་ཡོད་པས་པར་བཤུས་བརྒྱབ་ན་ཁྲིམས་ཆད་ཕོག
(ཤོག་ངོས་ཆད་ནོར་སློག་སྐྱོན་གང་རུང་ཡོད་ཚེ་པར་
ཙེ་པར་ཁང་ལ་འབྲེལ་གཏུག་བྱོས)



Bਪਤਾਲ ,
.



BE



༄༅། །ཐུའུ་བཀྭན་བློ་བཟང་ཆོས་ཀྱི་ཉི་མའི་
གསུང་མགུར་བསླབ་བྱ་དང་ཆབ་ཤོག
མཚོ་སྔོན་མི་རིགས་དཔེ་སྐྲུན་ཁང་།
SBN 978-7-5, 20-1981 -3
I7 875 20 1 98 13ll>
( e)P:29.00 SE
